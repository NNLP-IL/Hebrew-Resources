נָשִׁים רַבּוֹת הֵן בָּעוֹלָם
אֲשֶׁר אוֹתָן תֹּאהַב
בְּכָל מָקוֹם אוֹתָן תִּזְכֹּר
אַף אִם בִּשְׂדוֹת הַקְּרָב

תְּמוּנוֹתֵיהֶן אוֹתָן תִּשָּׂא
בְּתִיק עוֹר צְהַבְהַב
אַחַת וִיחִידָה הִיא זֹאת
אֲשֶׁר יָדְעָה לִכְבֹּשׁ לֵבָב

אַ יידישע מאַמע 
הֵן טוֹב מִמֶּנָּה לֹא תֵּדַע
אַ יידישע מאַמע
תָּמִיד תַּרְחִיק מִמְּךָ כָּל רַע
אַתָּה שָׁכַחְתָּ כְּבָר 
שְׁנוֹת יַלְדוּת, יְמֵי עָבָר
עֲתִיד הָעָם חָשׁוּב 
כִּי לְכֻלָּנוּ הוּא יָקָר
אַ יידישע מאַמע 
אוֹתָהּ זָנַחְתָּ בַּפִּנָּה
אַ יידישע מאַמע
עַל זֹאת הִיא לֹא שָׁמְרָה טִינָה
כִּי אַתָּה הַלּוֹחֵם
וְגִבּוֹר היּוֹם
לָהּ נִשְׁאַרְתָּ הַיֶּלֶד
שֶׁל תְּמוֹל שִׁלְשׁוֹם
מֵרָחוֹק תְּפִלָּתָהּ תְּלַוֶּךָ
בִּימֵי מִלְחָמָה וְשָׁלוֹם

רָצִיתָ כְּבָר לִהְיוֹת חַיָּל
לִפְנֵי מִנְיַן שָׁנִים
וּבִקְרָבוֹת עִם מַטְאֲטֵא
הָפַכְתָּ לְתוֹתְחָן
אַךְ מִי לְיוֹם הֻלֶּדֶת לְךָ
קָנְתָה רוֹבֶה קָטָן

אַ יידישע מאמע
כֵּיצַד יָכְלָה הִיא לְסָרֵב
אַ יידישע מאַמע
לוּ גַּם בִּקַּשְׁתָּ אֶת הַלֵּב
כִּי מַה לָּהּ בָּעוֹלָם 
חוּץ מִשְּׁאֵרִית בְּשָׂרָהּ
אַתָּה זָרַקְתָּ
אֶת הַשֵּׂיבָה בִּשְׂעָרָהּ
אַ יידישע מאַמע
הִיא לָנוּ נֶשֶׁק יִחוּדִי
אַ יידישע מאַמע
קְרוֹבָה לְלֵב כָּל יְהוּדִי
כִּי אַתָּה הַלּוֹחֵם
וְגִבּוֹר היּוֹם
לָהּ נִשְׁאַרְתָּ הַיֶּלֶד
שֶׁל תְּמוֹל שִׁלְשׁוֹם
מֵרָחוֹק תְּפִלָּתָהּ תְּלַוֶּךָ
בִּימֵי מִלְחָמָה וְשָׁלוֹם

*******************
אַבָּא מְגָרֵשׁ אֶת אִמָּא
הַיְּלָדִים צוֹעֲקִים: "קָדִימָה!"

אִמָּא מְגָרֶשֶׁת אֶת אַבָּא
הַיְּלָדִים צוֹעֲקִים: "אַבְּרָוָה!"
*******************
וְאַבָּא אָמַר עוֹד לִפְנֵי אֲשֶׁר מֵת:
סַפְּרוּ לוֹ לְהַנְסִי אֶת כָּל הָאֱמֶת.
אִמְרוּ לוֹ כִּי רַק בִּשְׁבִילוֹ, בֵּן יַקִּיר,
כָּרַעְתִּי לִפֹּל בְּגַבִּי אֶל הַקִּיר.

‏אֲנִי אֲהַבְתִּיהוּ אֶת הַנְסִי הַשּׁוֹבָב,
לָכֵן לֹא בָּרַחְתִּי מֵרְאוֹת אֶת פָּנָיו,
לָכֵן הֶאֱמַנְתִּי לֵיל אֹפֶל הוֹלֵךְ,
‏אַךְ הוּא בִּשְׁבִיל הַנְסִי לֹא לָעַד יִמָּשֵׁךְ.
‏
אָז חָשַׁב לוֹ הַנְסִי מַחֲשָׁבָה קְטַנָּה:
אוּלַי זֶה יִמָּשֵׁךְ עוֹד כַּחֲצִי שָׁנָה;
‏אֲנִי אֶהְיֶה גָּדוֹל בֶּן שֶׁבַע סוֹף כָּל סוֹף,
וּכְשֶׁיֵּצְאוּ כֻּלָּם אֵצֵא גַּם אֲנִי לָרְחוֹב.
*******************
הֵי, אַבְדּוֹטְיָה, אֵשֶׁת חַיִל
אֵיפֹה תִּשְׁכְּבִי הַלַּיִל?
*******************
אֲבַטִּיחַ, אֲבַטִּיחַ
לֹא עַל עֵץ וְלֹא עַל שִׂיחַ;
עַל הָאָרֶץ הוּא גָּדֵל
גַּם בַּשֶּׁמֶשׁ גַּם בַּצֵּל.

אֲבַטִּיחַ – פְּרִי נֶחְמָד
וּמָלֵא הוּא מִיץ וּלְשַׁד,
נַחְתְּכֵהוּ וְנֹאכַל
פֶּלַח, פֶּלַח – וַחֲסָל.

*******************
אֲבַטִּיחַ, אֲבַטִּיחַ
לֹא עַל עֵץ וְלֹא עַל שִׂיחַ;
עַל הָאָרֶץ הוּא גָּדֵל
גַּם בַּשֶּׁמֶשׁ גַּם בַּצֵּל.

אֲבַטִּיחַ – פְּרִי נֶחְמָד
ומָלֵא הוּא מִיץ וּלְשַׁד,
נַחְתְּכֵהוּ וְנֹאכַל
פֶּלַח, פֶּלַח – וַחֲסָל.
*******************
אֲבַטִּיחִים מִשָּׂדוֹת גְּנוּבִים
עֲלֵי דַּבֶּשֶׁת סְעוּ, גְּאוּלִים לִי תִּהְיוּ

גְּלִין-גְּלָן גְּלִין-גְּלָן...
גַּם בַּלַּיְלָה, בַּיּוֹם
גְּלִין-גְּלָן גְּלִין-גְּלָן.

הֵי חַוַואגַ'ת הַנִּכְבָּדִים
קְנוּ אֲבַטִּיחִים עֲגַלְגַּלִּים
קְנוּ בְּכֶסֶף לָרֹב
יִשְׁמֶרְכֶם אַלְלָה הַטּוֹב.

גְּלִין-גְּלָן גְּלִין-גְּלָן...
*******************
יַעַר יָנוּב בִּירַק לִבְלוּב
כָּבֵד עֶדְנָה וָזִיו.

וְהַשֶּׁמֶשׁ בַּת צְחוֹק רוֹעֶפֶת
בָּרוּך הַבָּא, הָאָבִיב.
*******************
אָבִיב, אָבִיב הִגִּיעַ
הוֹרִיק שָׂדֶה גַּם כַּר,
כָּל עַיִן הוּא מַפְתִּיעַ
בִּשְׁלַל פִּרְחֵי הַבַּר.

מֵעַל נָטוּי רָקִיעַ
מַרְחִיב בִּתְכוֹל עָמֹק,
לְמַטָּה יָם יַרְגִּיעַ,
יִשְׁלַו הוּא כַּתִּינוֹק.

וְאוֹר כֹּה רַב וְזֹהַר
וְדוּמִיָּה סָבִיב –
מַבְהִיק מִזִּיו הַטֹּהַר
עוֹלָם נָאֶה, חָבִיב.
*******************
צֵא אֶל הַנִּיר, שָׁם מַשְׁמִיעַ קוֹלוֹ הַתּוֹר
בֹּשֶׂם הָדָר כְּבָר מֵפִיץ רֵיחוֹת אָבִיב.
בּוֹא וְנִקְלַע לָנוּ זֵר מִפִּרְחֵי הַמּוֹר
וּבִתְרוּעוֹת נְקַדֵּם אֶת הָאָבִיב.

דַּי כְּבָר דֶּלֶף וּכְפוֹר יְמוֹת סַגְרִיר,
בּוֹאוּ אֶלֶף קַרְנֵי חַמָּה!
בּוֹא נִפְרֹץ מִבֵּינוֹת חוֹמוֹת הָעִיר,
נִתְעַלֵּס בֵּין שְׂדוֹת זָהָב קָמָה!
*******************
כַּלָּנִית הוֹפִיעָה
שְׂמֵחָה כָּל עֵין רוֹאָהּ
הִכְרִיזָה אַף הוֹדִיעָה:
אָבִיב קָרֵב וּבָא.
הִתְעוֹרְרָה רַקֶּפֶת,
הֵד בֵּין סְלָעִים שָׁמְעָה,
אָזְנֶיהָ הִיא זוֹקֶפֶת –
אָבִיב קָרֵב וּבָא!

רֹאשָׁהּ אָז הוֹרִידָה,
הוֹדִיעָה בַּבִּקְעָה
וּמִשִּׂמְחָה הִוְרִידָה:
אָבִיב קָרֵב וּבָא!
פַּרְפָּרִים הֵגִיחוּ,
פָּרְחוּ מֵרֹב שִׂמְחָה,
הֵם רֵיחַ צוּף הֵרִיחוּ,
קָרְאוּ: אָבִיב כְּבָר בָּא!
הֵם רֵיחַ צוּף הֵרִיחוּ,
קָרְאוּ: אָבִיב כְּבָר בָּא!

דְּבוֹרָה קַלַּת כְּנָפַיִם,
כָּל פֶּרַח מְבָרְכָהּ,
טוֹעֶמֶת מִיץ לֵחַיִם
לִכְבוֹד אָבִיב שֶׁבָּא.
דְּבוֹרָה קַלַּת כְּנָפַיִם,
כָּל פֶּרַח מְבָרְכָהּ,
טוֹעֶמֶת מִיץ לֵחַיִם
לִכְבוֹד אָבִיב שֶׁבָּא.
*******************
תְּכֵלֶת וְשֶׁמֶשׁ וְאוֹר וְאָבִיב
צְאוּ וְנֵצֵאָה אֶל רוּחַ וָזִיו!
אָנוּ בָּאנוּ הֵנָּה כֹּה עַלִּיזִים
שִׁיר יֶלֶד שִׁיר תְּכֵלֶת
פֹּה מִתְחָרְזִים.

אָבִיב, אָבִיב, אָבִיב
הֵן זֶמֶר הוּא לָנוּ מֵשִׁיב
אָנוּ יָצָאנוּ אֶל הַשָּׂדוֹת
אָנוּ פֹּה נָשִׁיר, נָשִׁיר וְנִרְקֹד!

קֶרֶן מֻזְהֶבֶת בְּיֶרֶק בָּהִיר
כִּי עָזַבְנוּ אֶת טַחַב הָעִיר
פֹּה שָׂדוֹת שֶלָּנוּ, פֹּה מֶרְחָבִים
נִצְעַד כֻּלָּנוּ אֶל אוֹר אֲבִיבִים

אָבִיב, אָבִיב, אָבִיב...
*******************
בִּפְרֹס אָבִיב – מַה מִּשְׁתַּכֶּרֶת
כָּל אַרְצֵנוּ מֵרֵיחוֹת
אַךְ כְּלוּם בַּחֹרֶף אֵין הַוֶּרֶד?
וּמְצִלְתַּיִם אָז פָּחוֹת? 

הֶאָח! הֲרֵי זֶה יֹפִי, עֹנֶג,
אַף שֶׁזֶּה גַּם קְצָת מַרְגִּיז,
גַּם בַּחֹרֶף הַבַּבֹּנֶג
וְרַק בַּחֹרֶף הַנַּרְקִיס.

בַּפְּרִיחָה כִּמְעַט אֵין פֶּסֶק
בְּחֶשְׁוָן אוֹ יֶרַח זִיו
דַּוְקָא בַּחֹרֶף בָּא הַשֶּׁסֶק –
וּבַחֹרֶף בָּא הַשְּׁזִיף.

הֶאָח! הֲרֵי זֶה יֹפִי, עֹנֶג...

וְהֶחָרוּב וְגַם הַסֶּלֶק
הַכַּלָּנִית וְהַלּוּפָן
פּוֹרְחִים דַּוְקָא בִּימֵי הַשֶּׁלֶג
עִם סוּפוֹת עַצְמָן, גּוּפָן.

הֶאָח! הֲרֵי זֶה יֹפִי, עֹנֶג...

גַּם בַּחֹרֶף הָרַקֶּפֶת
וְרַק בַּחֹרֶף אֲפוּנָה
כִּי אַרְצֵנוּ הַנִּכְסֶפֶת
רַבָּה תָּמִיד בָּהּ הַתְּבוּנָה.

הֶאָח, הֲרֵי זֶה יֹפִי, עֹנֶג...
*******************
אָבִיב אֲבִיבִי
מַה מִּהַרְתָּ לָבוֹא?
לָךְ אֲנִי עוֹרֵג,
לָךְ אֲנִי דּוֹאֵג,
לָךְ לִבִּי נוֹצַר
עֲבוּרֵךְ, עֲבוּרֵךְ.

נַגְּנִי, נַגְּנִי, גִּיטָרָה
נִימָה רַכָּה אַחַת לִי נִוֹתָרָה,
וְאִם תִּנָּתֵק נִימָה זוֹ שֶׁבַּלֵּב
תַּמָּה שִׁירָתִי.
*******************
חַג, מַה יִּיף הַבֹּקֶר אוֹר
שְׁמֵי שָׁמַיִם, תְּכוֹל וּדְרוֹר, 
זֵר זָהָב!
מִי וָמִי יוּכַל הַיּוֹם
עוֹד בַּבַּיִת שֶׁבֶת דֹּם?
לַמֶּרְחָב! 

כָּל הָאָרֶץ – דֶּשֶׁא-גִּיל, 
רַן הַיֶּרֶק עַל כָּל שְׁבִיל
רַעֲנָן!
הַמּוֹלֶדֶת סֵפֶר חַג, 
בּוֹ כָּל דַּף וָדַף נִסְפָּג
רֵיחוֹת-גַּן!

בַּאֲשֶׁר תֵּפֵן, בַּאֲשֶׁר תֵּט,
לִפְעָמֶיךָ יַעַן הֵד
מִסָּבִיב!
לִלְבָבְךָ הַסְכֵּת: בֵּן רַן
שִׁיר מוֹלֶדֶת שִׁיר אִילָן
שִׁיר אָבִיב!

*******************
בְּמוֹשַׁבְתֵּנוּ חַוָּתֵנוּ חֲדָשָׁה נָפְלָה
בְּמוֹשַׁבְתֵּנוּ חַוָּתֵנוּ חֲדָשָׁה נָפְלָה
אוֹי, אוֹי, אוֹי, חֲדָשָׁה נָפְלָה
אוֹי, אוֹי, אוֹי, חֲדָשָׁה נָפְלָה.

אֲבִיגַיִל בַּת-הַחַיִל בְּמַזָּל-טוֹב יָלְדָה
אֲבִיגַיִל בַּת-הַחַיִל בְּמַזָּל-טוֹב יָלְדָה
אוֹי, אוֹי, אוֹי, בְּמַזָּל-טוֹב יָלְדָה
אוי, אוי, אוי, בְּמַזָּל-טוֹב יָלְדָה.

הַיְּאוֹרָה הִשְׁלִיכַתְהוּ; לְגַדְּלֵהוּ לֹא רָצְתָה
הַיְּאוֹרָה הִשְׁלִיכַתְהוּ; לְגַדְּלֵהוּ לֹא רָצְתָה
אוֹי, אוֹי, אוֹי, לְגַדְּלֵהוּ לֹא רָצְתָה
אוֹי, אוֹי, אוֹי, לְגַדְּלֵהוּ לֹא רָצְתָה.

בַּחוּרֵינוּ, בַּחוּרוֹתֵינוּ לָדוּג דָּגִים יָצְאוּ
בַּחוּרֵינוּ, בַּחוּרוֹתֵינוּ לָדוּג דָּגִים יָצְאוּ
אוֹי, אוֹי, אוֹי, לָדוּג דָּגִים יָצְאוּ
אוֹי, אוֹי, אוֹי, לָדוּג דָּגִים יָצְאוּ.

לֹא דָּג בַּמִּכְמֹרֶת – תִּינוֹקֵנוּ
לֹא דָּג בַּמִּכְמֹרֶת – תִּינוֹקֵנוּ
אוֹי, אוֹי, אוֹי, תִּינוֹקֵנוּ
אוֹי, אוֹי, אוֹי, תִּינוֹקֵנוּ.

אֲבִיגַיִל עִם הַתִּינוֹק לַמִּשְׁפָּט יָצְאָה
אֲבִיגַיִל עִם הַתִּינוֹק לַמִּשְׁפָּט יָצְאָה
אוֹי, אוֹי, אוֹי, לַמִּשְׁפָּט יָצְאָה
אוֹי, אוֹי, אוֹי, לַמִּשְׁפָּט יָצְאָה.

וּבִדְמָעוֹת הִתְפָּרָצָה, הַיְּפֵהפִיָּה
וּבִדְמָעוֹת הִתְפָּרָצָה, הַיְּפֵהפִיָּה
אוֹי, אוֹי, אוֹי, הַיְּפֵהפִיָּה
אוי, אוי, אוי, הַיְּפֵהפִיָּה.
*******************
רַד הַשֶּׁמֶשׁ, רַד בַּגַּיְא
רַד הַלַּיִל
בּוֹאִי, בּוֹאִי-נָא אֵלַי
אֲבִיגַיִל!

אַדְמָתִי כֻּלָּה טְרָשִׁים
וּבְלִי מַיִם
וְעֶדְרִי – שִׁבְעָה תְּיָשִׁים
בְּלִי קַרְנַיִם.

רַד הַשֶּׁמֶשׁ...
*******************
אִכָּר צָעִיר מִבֶּן שֶׁמֶן בְּזוּג מַגָּפַיִם
עָשָׂה מַעֲשֵׂה שֶׁלֹּא יֵעָשֶׂה
שֹׁמּוּ הַשָּׁמַיִם!

לָ...לָ...לָ...

יָצָא לַחֲרֹשׁ טֶרֶם בֹּקֶר
עוֹד לֹא בָּאוּ שְׁוָרִים
מָצָא עַלְמָה שָׁם בַּשָּׂדֶה
וּבָא אִתָּהּ בִּדְבָרִים

לָ...לָ...לָ...

צָעִיר נֶחְמָד הָיָה יִשַׁי
בָּחוּר גִּבּוֹר חַיִל
וְהִיא עַלְמָה יְפֵהפִיָּה
וּשְׁמָהּ אֲבִיגַיִל

לָ...לָ...לָ...

כָּךְ נִפְגְּשׁוּ טֶרֶם בֹּקֶר
הוּא וַאֲבִיגַיִל
אַךְ לְפֶתַע מַה נֶחֱרַד הוּא
כִּי יָרַד הַלַּיל

לָמָּה תִּבְכִּי עַלְמָה יָפָה:
"מַה אֹמַר לְאָבִי?"
בּוֹאִי מַהֵר לַהוֹרִים
וּנְסַפֵּר סִפּוּרִים


*******************
שָׁלוֹם רַב לָךְ אֲבִיגַיִל בַּת עֲטָרוֹת
שָׁלוֹם שָׁלוֹם לְעֵינֶיהָ הַטְּהוֹרוֹת
שָׁלוֹם שָׁלוֹם לַחִיּוּךְ הָרַךְ
הַמְּרַחֵף עַל הַשְּׂפָתַיִם
וְלַלֹּבֶן הַצַּח שֶׁל שְׁנֵי טוּרֵי הַשִּׁנַּיִם
שָׁלוֹם!

שָׁלוֹם רַב לָךְ אֲבִיגַיִל הַחֲמוּדָה
שָׁלוֹם לְפֶרַח הַחֵן בְּהָרֵי יְהוּדָה
תִּגְדַּל אֲבִיגַיִל לְתוֹרָה, לַעֲבוֹדָה וּלְשִׂמְחָה
וּמָלְאוּהָ יָמֶיהָ אוֹרָה, חַיֶּיהָ בְּרָכָה
שָׁלוֹם!


*******************
אָבִינוּ מַלְכֵּנוּ
חָנֵּנוּ וַעֲנֵנוּ;	
אָבִינוּ מַלְכֵּנוּ
חָנֵּנוּ וַעֲנֵנוּ
כִּי אֵין בָּנוּ מַעֲשִׂים. 

עֲשֵׂה עִמָּנוּ צְדָקָה וָחֶסֶד
עֲשֵׂה עִמָּנוּ צְדָקָה וָחֶסֶד
וְהושִׁיעֵנוּ.

*******************
אָבִינוּ מַלְכֵּנוּ
חָנֵּנוּ וַעֲנֵנוּ;	
אָבִינוּ מַלְכֵּנוּ
חָנֵּנוּ וַעֲנֵנוּ
כִּי אֵין בָּנוּ מַעֲשִׂים. 

עֲשֵׂה עִמָּנוּ צְדָקָה וָחֶסֶד
עֲשֵׂה עִמָּנוּ צְדָקָה וָחֶסֶד
וְהושִׁיעֵנוּ.
*******************
עַל הַגִּבְעָה הַסְּמוּכָה
קָרָה מִקְרֶה בִּלְתִּי נָעִים
בֶּן הָאִכָּר הוּא בֶּן הַמֻּכְתָּר
הִתְאַהֵב בַּחֲלוּצָה.    

עַל הַגִּבְעָה הַנַּעֲלָה
שָׁם תָּגוּר פְּלֻגַּת הַגְּדוּד
שָׁם תָּגוּר גַּם רָחֵל הַיָּפָה
בַּת אוּקְרַאיְנָה הַגֵּאָה.   

מִדֵּי עֶרֶב יְבַקְּרֶנָּה
אֲבִינֹעַם הַצָּעִיר
וּבְיַחַד יְטַיֵּלוּ
גַּם בַּחֹרְשָׁה גַּם בַּנִּיר.

אֲבִינֹעַם, בָּחוּר כָּאֶרֶז
יֵשׁ לוֹ כֶּרֶם וְגַם פַּרְדֵּס
יֵשׁ לוֹ דּוֹדָה בְּאָמֶרִיקָה
כֶּסֶף תִּשְׁלַח כָּל עֵת וָעֵת.

וּמַה יָּפָה כְּשׁוּלַמִּית
תַּלְתַּלֶּיהָ שְׁחֹרִים מִשְּׁחוֹר
אַךְ הַצָּרָה שֶׁהִיא חֲלוּצָה
חֲלוּצָה מִגְּדוּד הָעֲבוֹדָה.
*******************
אֲהוּבָה לִי, חֲמוּדָה לִי
זוּג עֵינֶיהָ יָם חוֹלֵם
לַיְלָה לַיְלָה הִיא סִפְּרָה, סִפְּרָה לִי
אַגָּדָה יָפָה בְּלִי שֵׁם.
*******************
בִּמְצוּלוֹת הַיַּרְדֵּן, שָׁם נֵזֶר יָנוּחַ,
חָבוּר זָהָב כֻּלּוֹ וּמִקְסַם פַּרְוַיִם.
וּמִי אִישׁ יִמְשֶׁנּוּ מִמְּצוּלוֹת הַמַּיִם
הוּא יִהְיֶה לְמֶלֶךְ, וּבְחֶבְרוֹן מָשׁוּחַ,
וּמְלוֹא כָל הָאָרֶץ, מִדָּן וְעַד בְּאֵר שֶׁבַע
כָּל שָׂדֶה לוֹ יִהְיֶה, כָּל בִּקְעָה, כָּל גֶּבַע.
*******************
לָה לַ לַ לָה...
אָגִיל וְאֶשְׂמַח
לָה לַ לַ לָה...
בְּשִׂמְחַת תּוֹרָה
בּוֹא יָבוֹא צֶדֶק
בְּשִׂמְחַת תּוֹרָה
*******************
אֶגְלֵי טַל יִרְעָפוּ,
הַשָּׂדוֹת יִצְעָפוּ,
נֶבֶט רַךְ יִבְקַע וְיֵעוֹר.

יְפַכּוּ בְּלִי גֶּמֶר
עֲיָנוֹת בְּזֶמֶר
שְׂדֵה דָּגָן רָווּי שְׁטוּף הָאוֹר.

עַרְפִלִּים נָמוֹגוּ וְאֵינָם;
תְּכֵלֶת הָרָקִיעַ
זִיו אָבִיב תַּבִּיעַ לָךְ.

עִם מַשַּׁב הָרוּחַ
יְרַנֵּן אַשּׁוּחַ,
יַעֲנוּ בְּשִׁיר הַר וָגַיְא.

שִׁבֳּלֵי הָעֹמֶר
יִרְחֲשׁוּ בְּלִי אֹמֶר
רַחֲשֵׁי דּוֹדִים בְּלִי דַּי.

יָד אֶל יָד בְּרֶטֶט נְשַׁלֵּב.
לָךְ שִׁירַת הַלֵּב וְזֶמֶר אַהֲבָה
הֵם שַׁי.
*******************
בָּאוּ חֲלוּצִים לִבְנוֹת הָאָרֶץ,
*אָרֶץ שֶׁחַי בָּהּ פַּעַם עַם יִשְׂרָאֵל.
עוֹבְדִים בַּכְּבִישִׁים, סוֹלְלִים בְּלִי הֶרֶף –
מַה פֹּה מַר גּוֹרַל הַפּוֹעֵל!

גַּם בֶּן הַנָּצִיב מִגֶּזַע הַיְּהוּדִים
בָּא אֶל הַכְּבִישׁ לַעֲבֹד זְמַן קָצֵר:
תְּמֵהִים חֲלוּצִים וּבְקוֹל שֶׁל רֶגֶשׁ
שָׁרִים שִׁירָתָם: אָהוּב!

אֶדְוִין, אֶדְוִין, כְּבִישׁ זֶה לֹא סְפּוֹרְט חָבִיב
אֶדְוִין, אֶדְוִין, זֶה לֹא בִּשְׁבִיל בֶּן הַנָּצִיב
אֶדְוִין, אֶדְוִין, מַה כָּאן תִּרְאֶה אַתָּה?
רַק עֲבוֹדָה קָשָׁה מָרָה מִבְּלִי לִרְאוֹת פְּרוּטָה!

עָבַד לוֹ אֶדְוִין יָמִים שָׁבוּעַ
וּכְבָר הִרְגִּישׁ אֶת הַטַּעַם שֶׁל הַכְּבִישׁ.
כּוֹאֵב הַפֶּצַע, הֲלוֹא זֶה יָדוּעַ
אוֹרְחִים הֵם תְּמִידִים שֶׁל כָּל אִישׁ וָאִישׁ.

תְּמֵהִים חֲלוּצִים...
*******************
אֲדוֹן הַסְּלִיחוֹת
בּוֹחֵן לְבָבוֹת
גּוֹלֶה עֲמוּקוֹת
דּוֹבֵר צְדָקוֹת
חָטָאנוּ לְפָנֶיךָ רַחֵם עָלֵינוּ

הָדוּר בְּנִפְלָאוֹת
וָתִיק בְּנֶחָמוֹת
זוֹכֵר בְּרִית אָבוֹת
חוֹקֵר כְּלָיוֹת
חָטָאנוּ לְפָנֶיךָ רַחֵם עָלֵינוּ

טוֹב וּמֵטִיב לַבְּרִיּוֹת
יוֹדֵעַ כָּל נִסְתָּרוֹת
כּוֹבֵשׁ עֲוֹנוֹת
לוֹבֵשׁ צְדָקוֹת
חָטָאנוּ לְפָנֶיךָ רַחֵם עָלֵינוּ

מָלֵא זַכִּיּוֹת 
נוֹרָא תְהִלּוֹת
סוֹלֵחַ עֲוֹנוֹת
עוֹנֶה בְּעֵת צָרוֹת
חָטָאנוּ לְפָנֶיךָ רַחֵם עָלֵינוּ

פּוֹעֵל יְשׁוּעוֹת
צוֹפֶה עֲתִידוֹת
קוֹרֵא הַדּוֹרוֹת
רוֹכֵב עֲרָבוֹת
שׁוֹמֵעַ תְּפִלּוֹת
תְּמִים דֵּעוֹת
חָטָאנוּ לְפָנֶיךָ רַחֵם עָלֵינוּ
*******************
אַדִּיר בִּמְלוּכָה
בָּחוּר כַּהֲלָכָה
גְּדוּדָיו יֹאמְרוּ לוֹ:
לְךָ וּלְךָ
לְךָ כִּי לְךָ
לְךָ אַף לְךָ.
לְךָ ה' הַמַּמְלָכָה כִּי לוֹ נָאֶה כִּי לוֹ יָאֶה.

יָחִיד בִּמְלוּכָה
כַּבִּיר כַּהֲלָכָה
לִמּוּדָיו יֹאמְרוּ לוֹ:
לְךָ וּלְךָ...

תַּקִּיף בִּמְלוּכָה
תּוֹמֵךְ כַּהֲלָכָה
תְּמִימָיו יֹאמְרוּ לוֹ:
לְךָ וּלְךָ...
*******************
אַדִּיר הוּא, בָּחוּר הוּא
גָּדוֹל הוּא, דָּגוּל הוּא
בִּמְהֵרָה בְּקָרוֹב
אֵל בְּנֵה בֵּיתְךָ בְּקָרוֹב

אַדִּיר הוּא...
*******************
אַדִּיר הוּא וְלֹא יָנוּם 
בָּחוּר הוּא וְלֹא יִישַׁן
בַּשָּׂדֶה וְגַם בַּכְּפָר,
בַּבִּקְעָה וְגַם בָּהָר,
יַצִּילֵנוּ מִכָּל צַר.
הֵי, הֵי, יַצִּילֵנוּ.
*******************
אַדִּיר וְנָאוֹר
בּוֹרֵא דּוֹק וָחֶלֶד
מִי אֵל כָּמוֹךָ

גּוֹלֶה עֲמוּקוֹת
דּוֹבֵר צְדָקוֹת
מִי אֵל כָּמוֹךָ

הָדוּר בִּלְבוּשׁוֹ
וְאֵין זוּלָתוֹ
מִי אֵל כָּמוֹךָ

זוֹכֵר הַבְּרִית
חוֹנֵן שְׁאֵרִית
מִי אֵל כָּמוֹךָ

טְהוֹר עֵינַיִם
יוֹשֵׁב שָׁמַיִם
מִי אֵל כָּמוֹךָ

כּוֹבֵשׁ עֲוֹנוֹת
לוֹבֵשׁ צְדָקוֹת
מִי אֵל כָּמוֹךָ

מֶלֶךְ מְלָכִים
נוֹרָא וְנִשְׂגָּב
מִי אֵל כָּמוֹךָ

סוֹמֵךְ נוֹפְלִים
עוֹנֶה עֲשׁוּקִים
מִי אֵל כָּמוֹךָ

פּוֹדֶה וּמַצִּיל
צוֹעֶה בְּרָב כֹּחַ
מִי אֵל כָּמוֹךָ

קָרוֹב לְקוֹרְאָיו
רַחוּם וְחַנּוּן
מִי אֵל כָּמוֹךָ

שׁוֹכֵן שְׁחָקִים
תּוֹמֵךְ תְּמִימִים
מִי אֵל כָּמוֹךָ
*******************
שִׁירוּ, חֹלּוּ, רֹנּוּ
גַּם הִכּוֹן הִכּוֹנוּ
לִקְרַאת, לִקְרַאת הָאֲדָמָה!

בְּרוּכָה אַתְּ לָנוּ, הָאֲדָמָה
בְּלִי דַּי, הָאֲדָמָה, אֵם אֵם כָּל חַי.

עֵץ דָּגָן וָפֶרַח
קֹדּוּ קִיד וּבֶרֶךְ
לִקְרַאת, לִקְרַאת הָאֲדָמָה!

בְּרוּכָה אַתְּ...
*******************
אֲדָמָה, אֲדָמָה,
בַּשְּׁפֵלָה וּבָרָמָה,
בַּמָּטָר וּבַחַמָּה,
מָטָר וּבַחַמָּה!

אַתְּ אִמֵּנוּ אֲדָמָה –
אֵם אָדָם אַדְמַת כָּל חַי!

אֲדָמָה, אֲדָמָה,
בָּרָעָב וּבַצָּמָא
בָּךְ מְקוֹר הַנֶּחָמָה,
מְקוֹר הַנֶּחָמָה!

אַתְּ אִמֵּנוּ אֲדָמָה –
אֵם אָדָם אַדְמַת כָּל חַי!

אֲדָמָה, אֲדָמָה,
הַגְּלוּיָה וְהַתַּמָּה,
לָךְ הַגּוּף וְהַנְּשָׁמָה,
הַגּוּף וְהַנְּשָׁמָה!

אַתְּ אִמֵּנוּ אֲדָמָה –
אֵם אָדָם אַדְמַת כָּל חַי!
*******************
אֲדָמָה, אֲדָמָה,
בַּשְּׁפֵלָה וּבָרָמָה,
בַּמָּטָר וּבַחַמָּה,
מָטָר וּבַחַמָּה!

אַתְּ אִמֵּנוּ אֲדָמָה –
אֵם אָדָם אַדְמַת כָּל חַי!

אֲדָמָה, אֲדָמָה,
בָּרָעָב וּבַצָּמָא
בָּךְ מְקוֹר הַנֶּחָמָה,
מְקוֹר הַנֶּחָמָה!

אַתְּ אִמֵּנוּ אֲדָמָה –
אֵם אָדָם אַדְמַת כָּל חַי!

אֲדָמָה, אֲדָמָה,
הַגְּלוּיָה וְהַתַּמָּה,
לָךְ הַגּוּף וְהַנְּשָׁמָה,
הַגּוּף וְהַנְּשָׁמָה!

אַתְּ אִמֵּנוּ אֲדָמָה –
אֵם אָדָם אַדְמַת כָּל חַי!
*******************
מִמְּרוֹמִים בְּרָכָה יוֹרֶדֶת
פְּרִי צוֹמֵחַ בַּשְּׁמָמָה,
עַם מָצָא אֶת הַמּוֹלֶדֶת,
שָׁב אָדָם לָאֲדָמָה.

אֲדָמָה נִחְיֶה חַיַּיִךְ,
אֲדָמָה נָחֹג חַגֵּךְ,
נֵאָחֵז בְּשָׁרָשַׁיִךְ,
נֵאָרֵג בַּאֲרִיגֵךְ.

יָם שֶׁל תְּכֵלֶת הַשָּׁמַיִם
אֵי כּוֹכַב הָאַגָּדָה?
הַסֻּלָּם עֲמַל כַּפַּיִם,
כּוֹכָבֵנוּ עֲבוֹדָה.

עֲבוֹדָה חֲזוֹן תִּפְאֶרֶת,
עֲבוֹדָה סֻכַּת שָׁלֵם.
נִתְלַכֵּדָה בְּשַׁרְשֶׁרֶת
חַי, צוֹמֵחַ וְדוֹמֵם.

כָּל יְצוּר נִבְרָא בַּצֶּלֶם
אָח הוּא לַתֵּבֵל כֻּלָּהּ.
יַחַד נַחֲרֹשׁ הַתֶּלֶם
לְשִׁוְיוֹן וְלִגְאֻלָּה.

לְשִׁוְיוֹן אָדָם בַּחֶלֶד,
לִגְאֻלַּת עוֹלַם חַטָּאת.
לֹא יוּלַד לַקְּרָב עוֹד יֶלֶד
וְכָל חֶרֶב תְּכֻתַּת.
*******************
מִמְּרוֹמִים בְּרָכָה יוֹרֶדֶת
פְּרִי צוֹמֵחַ בַּשְּׁמָמָה,
עַם מָצָא אֶת הַמּוֹלֶדֶת,
שָׁב אָדָם לָאֲדָמָה.

אֲדָמָה נִחְיֶה חַיַּיִךְ,
אֲדָמָה נָחֹג חַגֵּךְ,
נֵאָחֵז בְּשָׁרָשַׁיִךְ,
נֵאָרֵג בַּאֲרִיגֵךְ.

יָם שֶׁל תְּכֵלֶת הַשָּׁמַיִם
אֵי כּוֹכַב הָאַגָּדָה?
הַסֻּלָּם עֲמַל כַּפַּיִם,
כּוֹכָבֵנוּ עֲבוֹדָה.
*******************
מִמְּרוֹמִים בְּרָכָה יוֹרֶדֶת
פְּרִי צוֹמֵחַ בַּשְּׁמָמָה,
עַם מָצָא אֶת הַמּוֹלֶדֶת,
שָׁב אָדָם לָאֲדָמָה.

אֲדָמָה נִחְיֶה חַיַּיִךְ,
אֲדָמָה נָחֹג חַגֵּךְ,
נֵאָחֵז בְּשָׁרָשַׁיִךְ,
נֵאָרֵג בַּאֲרִיגֵךְ.

אֲדָמָה, אֲדָמָה, X4

יָם שֶׁל תְּכֵלֶת הַשָּׁמַיִם
אֵי כּוֹכַב הָאַגָּדָה?
הַסֻּלָּם עֲמַל כַּפַּיִם,
כּוֹכָבֵנוּ עֲבוֹדָה.

עֲבוֹדָה חֲזוֹן תִּפְאֶרֶת,
עֲבוֹדָה סֻכַּת שָׁלֵם.
נִתְלַכֵּדָה בְּשַׁרְשֶׁרֶת
חַי, צוֹמֵחַ וְדוֹמֵם.

עֲבוֹדָה, עֲבוֹדָה , X4

כָּל יְצוּר נִבְרָא בַּצֶּלֶם
אָח הוּא לַתֵּבֵל כֻּלָּהּ.
יַחַד נַחֲרֹשׁ הַתֶּלֶם
לְשִׁוְיוֹן וְלִגְאֻלָּה.

לְשִׁוְיוֹן אָדָם בַּחֶלֶד,
לִגְאֻלַּת עוֹלַם חַטָּאת.
לֹא יוּלַד לַקְּרָב עוֹד יֶלֶד
וְכָל חֶרֶב תְּכֻתַּת.

אֲדָמָה, עֲבוֹדָה, X4

*******************
אַהֲבַת הֲדַסָּה עַל לְבָבִי נִקְשְׁרָה
וַאְנִי בְּתוֹךְ גּוֹלָה פְּעָמַי צוֹלְלִים.

לוּ יֵשׁ רְשׁוּת לִי אֶעֱלֶה אֶתְחַבְּרָה
תּוֹךְ שַׁעֲרֵי צִיּוֹן אֲשֶׁר הֵם נֶהְלְלִים.

שַׁחְרִית וְעַרְבִּית בַּת נְדִיבִים אֶזְכְּרָה
לִבִּי וְרַעְיוֹנַי בְּחֵשֶׁק נִבְהֲלִים.

בִּנְעִים זְמִירוֹת מִנְּדוּד אֶתְעוֹרְרָה
וַאְנִי וְרַעְיָתִי בְּרִנָּה צוֹהֲלִים.

בִינוּ עֲדַת קֹדֶשׁ בְּשִׁירָה חֻבְּרָה
חָתָן וְהַכַּלָּה בְּחֻפָּה נִכְלְלִים.

זֶה יוֹם שְׂמָחוֹת לַאֲיֻמָּה יָקְרָה
כִּי הִיא וְדוֹדָהּ חֵן וְחֶסֶד גּוֹמְלִים.

יַחְדָּו עֲלֵי שֻׁלְחָן וְכוֹס דּוֹדִי קְרָא
זַמֵּן שְׂרִידֵינוּ וְכָל הַנִּסְגְּלִים.

מִכּוֹס יְשׁוּעוֹת אֶשְׂמְחָה וַאְזַמְּרָה
אוֹצִיא לְכָל סוֹדִי וְאָשִׁיב שׁוֹאֲלִים.

שֵׁם טוֹב לְמַשְׂכִּילִים בְּדַעַת יָשְׁרָה
כִּי הֵם עֲלֵי יִצְרָם בְּוַדַּאי מוֹשְׁלִים.

אַהְבַת יְחִידָתִי לְטוּב אֵל נָהֲרָה
בָּרוּךְ שְׁהוּא נוֹתֵן שְׂכַר כָּל פּוֹעֲלִים.

שָׁלוֹם כְּנָהָר לַעֲדָתִי יִנְהֲרָה
זָקֵן וְגַם בָּחוּר וְכָל הָעוֹלְלִים.
*******************
אִבְחַת חֶרְמֵשׁ בַּתִּלְתָּן
וְרוּחַ שִׁיר זוֹלֶפֶת בְּנוּעָהּ
אִבְחַת חֶרְמֵשׁ בַּתִּלְתָּן
אָהַבְתִּי שְׁאוֹן תִּירָס וְקָמָה
וּגְעִיָּה מֵרֶפֶת
גְּעִיַּת פָּרָה דּוֹרֶשֶׁת עֶגְלָתָהּ
וּפְעִיַּת בְּנֵי-כֶּבֶשׁ
בְּחָפְזָם קָלִיל בְּצֶוֶת
עִם רְחֵלוֹת בָּעֵדֶר
וּצְלִיל-הָנֵף אָהַבְתִּי
צְלִיל הָנֵף קִלְשׁוֹן
אָהַבְתִּי אֶשְׁמֹר גְּבוּלֵי הַכְּפָר
נִירִי הַמַּשְׁחִיר, הוֹי נִירִי מוּל הַר!
*******************
אָהַבְתִּי אֶת יוֹנָה אֲדֹם הַקַּרְקֶפֶת,
אָהַבְתִּי אֶת יוֹנָה מְאוֹד.
בַּלֹּעַ שֶׁלּוֹ מַשְׁרוֹקִית מִצְטַפְצֶפֶת
תָּמִיד הוּא הוֹזֶה הֲזָיוֹת.

וַיְהִי בַּמִּפְקָד הַכְּלָלִי עַל הַגֶּבַע –
הִפְנָה אֶת כֻּלָּם לְאָחוֹר,
הִבִּיטוּ, הִשְׁקִיפוּ אֶל הֲדַר הַטֶּבַע
וּפְנֵיהֶם הִשְׁחִירוּ מִשְּׁחוֹר...

וְזֶה הָאַדְמוֹנִי פָּתַח אָז אֶת פִּיהוּ
וְחֹטֶם זָקַף לַמָּרוֹם:
"הַמַּלְבִּין בַּשָּׂדֶה שָׁם מַהוּ וּמִיהוּ?
הַאִם זֶה אֱמֶת אוֹ חֲלוֹם?!"

מִבֵּין הַפְּלֻּגָּה נִפְלְטָה הַתְּשׁוּבָה:
"פָטָה מוֹרְגָנָה, חָבֵר!"
וְיוֹנָה שָׁאַג וְקוֹלוֹ לֶהָבָה:
"לְכוּ לְנַקּוֹת זֹאת מַהֵר!..."
*******************
אָהַבְתִּי הָרוּחַ קַל כְּנָפַיִם
אָהַבְתִּי אֶת שֶׁמֶשׁ הָאוֹר
בְּשִׁיר חֶדְוָה נוֹלַד עַל שְׂפָתַיִם
הַיּוֹם אֶת הַשִּׁיר לֹא אֶזְכֹּר.
*******************
אֲהוּבָה לִי, חֲמוּדָה לִי, וַי!
הִיא מִכְתָּב קָטָן כָּתְבָה לִי, וַי!
חֲמוּדָה הִיא וְאוֹהֶבֶת, וַי וַי וַי-וַי!
וּבַדֹּאַר הִיא כּוֹתֶבֶת, וַי!

כָּל הַיּוֹם בַּשּׁוּק סוֹבַבְתִּי, וַי!
שְׁנַיִם גֶּבֶר הִתְאַהַבְתִּי, וַי!
'חָד שָׂפָם לוֹ, 'חָד גָּלוּחַ, וַי וַי וַי-וַי!
עִם אוֹ בְּלִי הַדָּג מָלוּחַ, וַי!

עֵת אִשְׁתִּי חָלְתָה לְפֶתַע, וַי!
בָּאָרוֹן שָׁכְבָה וָמֵתָה, וַי!
חִבַּקְתִּיהָ נוּמִי נוּמִי, וַי וַי וַי-וַי!
הַלְוַאי שֶׁלֹּא תָּקוּמִי, וַי!

הִיא שָׁכְבָה לָהּ וְלֹא קָמָה, וַי!
אֲהוּבָה לִי מַמָּשׁ גָּ'נָה, וַי!
הִיא יוֹדַעַת לֵב קַוְקָזִים, וַי וַי וַי-וַי!
כְּמוֹ הַפְּרִימוּס עַל הַגָּזִים, וַי!

יֵשׁ לִי דָּם וְהוּא רוֹתֵחַ! וַי!
יֵשׁ לִי לֵב וְהוּא קוֹדֵחַ! וַי!
כָּל אֶחָד אוֹתוֹ פּוֹתֵחַ, וַי וַי וַי-וַי!
עִם מַפְתֵּחַ, בְּלִי מַפְתֵּחַ, וַי!

אַתְּ שֶׁלִּי כְּמוֹ אֲבַטִּיחַ, וַי!
בְּלִי סַכִּין, מָתוֹק מַבְטִיחַ, וַי!
אַתְּ שֶׁלִּי צִמּוּק נִיחוֹחַ, וַי וַי וַי-וַי!
מִן הָרֶגֶל עַד הַמּוֹחַ, וַי!
*******************
אוֹדְךָ כִּי עֲנִיתָנִי
וַתְּהִי-לִי לִישׁוּעָה

אֶבֶן מָאֲסוּ הַבּוֹנִים
הָיְתָה לְרֹאשׁ פִּנָּה

מֵאֵת ה' הָיְתָה זֹּאת
הִיא נִפְלָאת בְּעֵינֵינוּ

זֶה-הַיּוֹם עָשָׂה ה'
נָגִילָה וְנִשְׂמְחָה בוֹ
*******************
אֹדֶם עֶרֶב אַט שָׁקַע הַיּוֹם
אֵד בָּעֲרָבָה
הַנּוֹדֵד שָׁלַח קְרִיאָה לָרוֹם
דּוּמִיָּה שָׁמְעָה

שָׁלוֹם לָךְ, אֶרֶץ מְכוֹרָה!
כָּל נִיר, כָּל שְׁבִיל שָׁלוֹם יִשָּׂא
כָּל נִיר, כָּל שְׁבִיל אֵלַיִךְ רַק יוֹבִיל
מִמֶּרְחַק צִיָּה.



*******************
אֹהֶל שַׁח וּסְתָו וָדֶלֶף
מִי זֶה יֵבְךְּ שָׁם – אוּהוּהוּ...
תַּן אוֹ רוּחַ, אָח אוֹ כֶּלֶב,
וְכָל נֵטֶף דֶּמַע הוּא.

טִיף טִיף טוֹף
וְכָךְ בְּלִי סוֹף
דְּלֹף, הַדֶּלֶף,
דְּלֹף וּדְלֹף!

לֹא אַדְלִיק לִי נֵר הַלַּיְלָה,
לֹא אֶכְתֹּב מִכְתָּב הַיּוֹם.
אֵי-שָׁם אֵם לִי, אַלְלַי לָהּ,
יֵשׁ לָהּ בֵּן וְהוּא יָתוֹם.

טִיף טִיף טוֹף...

קַר בָּאֹהֶל, אֶל הַתֹּהוּ
יֵבְךְּ לוֹ כֶּלֶב, יֵבְךְּ לַשָּׁוְא.
מִי יוֹדֵעַ עוֹד כָּמוֹהוּ –
לֹא יָבוֹאוּ אֵם וָאָב.

טִיף טִיף טוֹף...

כָּכָה יֵבְךְּ רַק סְתָו מוֹלֶדֶת,
כָּכָה יֵבְךְּ רַק בֵּן בְּלִי אָב,
עֵת בָּרוֹם בְּיָד רוֹעֶדֶת
יְכֻבּוּ נֵרוֹת-זָהָב.

טִיף טִיף טוֹף...
*******************
אוֹטוֹבּוּסִים נֶחְפָּזִים
לְמַחְסַן הַתַּפּוּזִים
וְרָצוֹת הָעֲגָלוֹת
בְּאַלְפֵי קוֹלֵי קוֹלוֹת
מִי פִּלֵּל וּמִי מִלֵּל? –
יֵשׁ נָמָל בְּיִשְׂרָאֵל!
מִי פִּלֵּל וּמִי מִלֵּל? –
נָמָל בְּיִשְׂרָאֵל!

הוֹי נָמָל, הוֹי נְמָלִי
יָה חַי לִי לִי עֲמָלִי!

יָה חַי לִי לִי הַנָּמָל,
מֵזַח בּוֹקֵעַ גַּל.
בַּסּוּפָה וְגַם בַּסַּעַר
לָעוֹלִים נִפְתַּח פֹּה שַׁעַר.
בּוֹאִי, בּוֹאִי, אֳנִיָּה
הַעֲלִי לִי עֲלִיָּה!
בּוֹאִי, בּוֹאִי, אֳנִיָּה
הַעֲלִי לִי עֲלִיָּה!

הוֹי נָמָל...
*******************
בְּאֹפֶל יַעַר שָׁקֵט, רוֹגֵעַ – 
אוֹיְרֶדִיקֶה!
בְּצִלֵּךְ אַתְּ אוֹתָנוּ סָבָה.
נָא הַקְשִׁיבִי קִינוֹתֵינוּ,
נָא תִּרְאִי אֶת דִּמְעוֹתֵינוּ –
הֵן זוֹלְגוֹת לְמַעֲנֵךְ.

הוֹי תְּרַחֵמִי עַל מֻכֵּה הַסֵּבֶל
כִּי הוּא מְבַכֶּה,
בּוֹכֶה עַל מַר סִבְלוֹ.

עֲבוּרֵךְ יָפָה, עֲבוּרֵךְ זַכָּה
נַפְשׁוֹ נָתַן הַנֶּאֱמָן לָךְ.
וַיָּמוֹת דּוֹדֵךְ, הָלַךְ לוֹ לָעַד.
*******************
מָה עֲמֻקּוֹת הָיוּ עֵינַיִךְ
שֶׁמַּבָּטָן אָמַר 
הֵן בָּעוֹלָם אֲנַחְנוּ שְׁנַיִם
לֹא יַפְרִידוּנוּ יָם וָהַר

הָיָה חֲלוֹם נִפְלָא לִשְׁנַיִם
הָיֹה הָיָה חֲלוֹם
חָלְפוּ יָמִים, שָׁנָה, שְׁנָתַיִם
אַךְ עַד הַיּוֹם לֹא שַׁבְתְּ הֲלוֹם

אוּלַי עוֹד לֹא נִגְמַר
רוֹמָן שֶׁכְּבָר עָבַר
בְּוַדַּאי כָּךְ לִבִּי לוֹחֵשׁ
הֵן בָּאָבִיב שׁוּב נִפָּגֵשׁ

אוּלַי עוֹד לֹא נִגְמַר
רוֹמַן שֶׁכְּבָר עָבַר
גּוֹרָל שׁוּב יַפְגִּישֵׁנוּ
וְשׁוּב נַפְשֵׁנוּ
אַחַת תִּהְיֶה לָעַד
*******************
לְמַסְגֵּר אֻמָּן שׁוּלְיָה הָיָה
רָגִיל לְאַט לַעֲבֹד,
וְעֵת כִּי בָּאָה עֵת לִזְלֹל
מְמַהֵר הָיָה מְאֹוד:
רִאשׁוֹן לַסִּיר הוֹשִׁיט יָדוֹ
כַּזַּיִת לֹא הִשְׁאִיר.
חָרוּץ כָּמוֹהוּ לִזְלִילָה
נֶעְדָּר מִכָּל הָעִיר.

הוֹ הוֹ הוֹ...
הַשּׁוּלְיָה אֵינוֹ טִפֵּשׁ:
עֲבוֹדָה הֵן לֹא תִּתֵּן לוֹ כְּלוּם,
לֹא תּוֹסִיף מְאוּם, מְאוּם.
דּוּ דּוּ דּוּם...

לַשּׁוּלְיָתוֹ אֻמָּן אָמַר
אֶזְכֹּר אֶת הַפִּתְגָּם:
אֱכֹל אֱכֹל וּבְמִדָּה
עֲבֹד כְּבֶן אָדָם.
אֱכֹל אֱכֹל וּבְמִדָּה
לֹא כֵן, לֹא כֵן אַתָּה:
לְאַט כֹּה לֹא עָבַד עוֹד אִישׁ
וְלֹא אָכַל כֹּה חִישׁ.

הוֹ הוֹ הוֹ...
*******************
אֹמַר לָכֶם בְּיֹשֶׁר, בְּצֶדֶק וּבְאֹשֶׁר
כִּי כֶּסֶף בִּשְׁעַת כֹּשֶׁר אֲנִי אוֹהֵב בִּכְלָל
וּמְכוֹנִית מֻנְהֶגֶת, שֶׁלִּי וְלֹא שֶׁל "אֶגֶד"
וְדַוְקָא עִם נַהֶגֶת אֲנִי אוֹהֵב, אֲבָל -

אִם אֵין לִי אֶת מַה שֶּׁאֲנִי אוֹהֵב
אֲנִי אוֹהֵב אֶת מַה שֶּׁיֵּשׁ
אָמְנָם זֶה קְצָת לֹא נוֹחַ כָּךְ בַּלֵּב
אַךְ מַה יוֹעִיל אִם אֶתְעַקֵּשׁ
כִּי מַה שֶּׁאֵין לִי
מֵעוֹלָם לֹא בָּא לִי
וּמַה שֶׁיֵּשׁ לִי הַלְוַאי וְלֹא הָיָה לִי
כִּי מַה שֶּׁאֵין זֶה מָלֵא חֵן
אֲבָל זֶה אֵין

וּכְשֶׁעוֹבְרוֹת בֵּינְתַיִם בָּנוֹת יְפוֹת עֵינַיִם
כּוֹשְׁלוֹת לִי הַבִּרְכַּיִם הַשֵּׁד אוֹתָן יִקַּח
וּכְשֶׁאִשְׁתִּי זֶהָבָה שׁוֹאֶלֶת שׁוּב וְשָׁבָה
הַאִם אוֹתָהּ אֹהָבָה אֲנִי עוֹנֶה לָהּ כָּךְ:

אִם אֵין לִי אֶת מַה שֶּׁאֲנִי אוֹהֵב...

*******************
אוֹמְרִיָּגוֹ
לֹא בְּבֶּרְלִין, לֹא בִּנְיוּ-יוֹרְק, רַק בְּשִׁיקָגוֹ
אוֹמְרִיָּגוֹ
עַל יַד הַבַּנְקוֹ הִתְאַסְּפוּ כָּל הַפּוּשְׁטָקוֹ
אוֹמְרִיָּגוֹ
בַּלַּבַּנְקוֹ כְּבָר הָלַךְ לַמִּשְׁטָרָקוֹ
אוֹמְרִיָּגוֹ פֹּה
אוֹמְרִיָּגוֹ שָׁם
כְּבָר מְחַפְּשִׂים אוֹתָם
אֶת מִי?
אֶת הַפּוּשְׁטָקוֹ!
*******************
אוֹמְרִים: יֶשְׁנָהּ אֶרֶץ, 
אֶרֶץ רְוַת שֶׁמֶשׁ...
אַיֵּה אוֹתָהּ אֶרֶץ, 
אֵיפֹה אוֹתוֹ שֶׁמֶשׁ?

אוֹמְרִים: יֶשְׁנָהּ אֶרֶץ, 
עַמּוּדֶיהָ שִׁבְעָה, 
שִׁבְעָה כּוֹכְבֵי-לֶכֶת 
צָצִים עַל כָּל גִּבְעָה.

אֶרֶץ – בָּהּ יְקֻיַּם 
כָּל אֲשֶׁר אִישׁ קִוָּה,
נִכְנַס כָּל הַנִּכְנָס –
פָּגַע בּוֹ עֲקִיבָא.

"שָׁלוֹם לְךָ, עֲקִיבָא!
שָׁלוֹם לְךָ, רַבִּי!
אֵיפֹה הֵם הַקְּדוֹשִׁים, 
אֵיפֹה הַמַּכַּבִּי?"

עוֹנֶה לוֹ עֲקִיבָא, 
אוֹמֵר לוֹ הָרַבִּי:
"כָּל יִשְׂרָאֵל קְדוֹשִׁים, 
אַתָּה הַמַּכַּבִּי!"

"כָּל יִשְׂרָאֵל קְדוֹשִׁים,
אַתָּה הַמַּכַּבִּי! 
אַתָּה הַמַּכַּבִּי!"

*******************
אֳנִיָּה בְּיָם הַתְּכֵלֶת
שָׁטָה, שָׁטָה עַד אֵין סוֹף.
הוֹ, חֶבְרַיָּה, קְחוּ מִשְׁקֶפֶת,
מֵרָחוֹק מַלְבִּין הַחוֹף.

חוֹף אַרְצֵנוּ – לִקְרָאתֵנוּ,
בַּסְּלָעִים מַכֶּה הַגַּל.
חֲבֵרִים, הַשְׁלִיכוּ עֹגֶן,
כִּי נִרְאֶה כְּבָר הַנָּמָל!
*******************
אֳנִיָּה יְפֵהפִיָּה,
קְחִי אוֹתִי לְחֵיפִיָּה!
הוֹרִידִינִי אֶל הָעִיר,
אֶעֱמֹד, אָשִׁיר לִי שִׁיר.

אֵלִיָּהוּ הַנָּבִיא
מֶרְכָּבָה הוּא לִי יָבִיא;
רֶכֶב-אֵשׁ וְסוּסֵי-אֵשׁ –
טוּס וּדְהַר פַּרְסָאוֹת שֵׁשׁ!

יַעֲלֵנִי אֶל הָהָר,
הַכַּרְמֶל – עָלָיו הוּא גָּר.
נִנָּשֵׂא בִּסְעָרָה
עַד פִּתְחָהּ שֶׁל מְעָרָה.

מְעָרָה זוֹ עֲמֻקָּה
כֻּלָּהּ פָּז הִיא יְצוּקָה;
לֹא יָרֵחַ לְמָאוֹר
תּוֹךְ סִפּוּן – זָהָב טָהוֹר.

וּמִקַּרְנֵי כֶּסֶף-דֹּם
כְּרוּבִים רוֹקְמִים חֲלוֹם!
וְשִׁבְעָה כּוֹכְבֵי-אוֹרָה
שָׁם נֵשֵׁב, נִלְמַד תּוֹרָה!
*******************
אוּ אָהּ, מִי זֶה בָּא?
אֳנִיָּה עִם אֲרֻבָּה!
מֵאַיִן בָּאת הָאֳנִיָּה,
וּמָה אַתְּ לָנוּ מְבִיאָה?

בָּאתִי הַיּוֹם מִמֶּרְחַקִּים
חֲלוּצִים שָׁם מְחַכִּים
עִם תַּרְמִיל וְעִם מַקֵּל –
לַעֲלוֹת לְאֶרֶץ יִשְׂרָאֵל!
*******************
עַל הַיָּם הַשָּׁקֵט, 
עַל הַיָּם הָרָחָב,
חֶרֶשׁ, חֶרֶשׁ נוֹסַעַת 
אֳנִיַּת זָהָב.

בָּהּ כָּל הַמַּלָּחִים,
מִגָּדוֹל וְעַד קָטָן, 
מוֹשְׁכִים חַכַּת זָהָב
עִם דַּג לִוְיָתָן.
מוֹשְׁכִים, מוֹשְׁכִים...
*******************
אֳנִיָּה, אֳנִיָּה
עִם כָּנָף כְּשֶׁל יוֹנָה.
אֳנִיָּה, אֳנִיָּה
עִם כָּנָף כְּשֶׁל יוֹנָה.

הִיא מִתְנַדְנֶדֶת,
עוֹלָה וְיוֹרֶדֶת,
הִיא מִתְנַדְנֶדֶת
עַל הַגַּלִּים.
*******************
אוּף עָיַפְתִּי, עָיַפְתִּי 
אַחֲרֵי קוֹל רִאשׁוֹן רָדַפְתִּי
מָתַי –
אַשִּׂיגֶנּוּ,
אֶתְפְּסֶנּוּ,
וְנָשִׁירָה אֶת הַקָּנוֹן
יַחַד! יַחַד!
לֹא אַרְפֶּה אֲזַי מִמֶּנוּ
עוֹד לִשְׁתֹּק אָז אַכְרִיחֶנּוּ
אוּף!
*******************
קַל כַּנֶּשֶׁר סוּס בַּרְזִלִּי,               
סוּס רְכוּבִי, שִׁמְחַת גִּילִי!            
יִקָּחֵנִי, יִשָּׂאֵנִי,
עַד קְצֵה אֶרֶץ יַעֲבִירֵנִי.
אָכֵן מַה-נִּפְלֵאתָ, כְּרוּבִי,
סוּס רְכוּבִי וַאֲהוּבִי!

*******************
בְּאַרְצֵנוּ יֵשׁ מָקוֹם, בַּבִּקְעָה שֶׁלָּנוּ,
בֵּין גִּלְבֹּעַ וְיַרְדֵּן הָאֲדָמָה הִיא לָנוּ.

אוּצָה אוּץ חַבִּיבִּי 
אוּצָה הַבִּקְעָתָה 
נָרִיעַ וְנָגִילָה 
גַּם אֲנִי גַּם אָתָּה.

בְמִשְּקֵנוּ יֵשׁ לָרֹב  סוּסִים וַעֲגָלוֹת,
רוֹצֶה אַתָּה לִהְיוֹת עֶגְלוֹן - עֲלֵה  וְקַח הַשּׁוֹט

אוּצָה, אוּץ חַבִּיבִּי...

חֹם הַשֶּׁמֶשׁ הַלּוֹהֵט אֵינוֹ נוֹתֵן מָנוֹחַ,
רוּץ וּטְבֹל בַּמַּעְיָן וְאָז תִּשְׁכַּח שָׁכֹחַ.

סָבִיב צוֹמֵחַ הַדָּגָן בִּשְׂדוֹת הַפַלְחָה,
אִם תֹּאבַד אָז בַּקָּמָה שָׂא עַיִן לְתֵל-מַלְחָה.

אוּצָה, אוּץ חַבִּיבִּי...

יֵשׁ בִּצּוֹת בָּעֲרָבָה עִם יַתּוּשֵׁי קַדַּחַת
הַתְּרוּפָה הִיא הַכִּלָּה וְכָל מִינֵי מִרְקַחַת.

חִידָה פֹּה חַדְנוּ לְכֻלָּם, לְכָל אָח וָרֵעַ
מַהוּ שֵׁם זֶה הַמָּקוֹם? יַגִּיד מִי שֶׁיּוֹדֵעַ!

אוּצָה, אוּץ חַבִּיבִּי...


*******************
דּוֹן אַלְפוֹנְסוֹ עַל סוּסוֹ – אוּקָרַמְבָּה
מְחַפֵּשׂ לוֹ הַרְפַּתְקָה – אוּקָרַמְבָּה
בְּלֵיל קַיִץ הוּא דּוֹהֵר – אוּקָרַמְבָּה
הָאַרְמוֹנָה מְמַהֵר – אוּקָרַמְבָּה

אוּקָרַאַאַאַמְבָּה אוּקָרַאַאַאַמְבָּה
רִיוֹ דֶּה זַ'נֵּרוֹ מוֹנְטֶוִידֶאוֹ-אוֹ-אוֹ-אוֹ

אוּקָרַמְבָּה אוּקָרַמְבָּה
רִיוֹ דֶּה זַ'נֵּרוֹ מוֹנְטֶוִידֶאוֹ.  

עַל אֵם הַדֶּרֶךְ בַּבְּאֵר – אוּקָרַמְבָּה
דּוֹנָה רוֹזָה בִּפְאֵר – אוּקָרַמְבָּה
שׁוֹאֶבֶת מַיִם אֶל הַדְּלִי – אוּקָרַמְבָּה
וַתִּקַּח לִבּוֹ בַּשְּׁבִי – אוּקָרַמְבָּה

אוּקָרַמְבָּה...

אָז שְׂפָתָיו לָחֲשׁוּ בְּסוֹד – אוּקָרַמְבָּה
בִּלְעָדֵךְ אֵין לִי יְסוֹד – אוּקָרַמְבָּה
נָא שִׁמְעִי יְפֵהפִיָּה – אוּקָרַמְבָּה
הַחַיִּים הֵם אַהֲבָה – אוּקָרַמְבָּה

אוּקָרַמְבָּה...

דּוֹנָה רוֹזָה עָנְתָה: לָאו – אוּקָרַמְבָּה
עַל סוּסְךָ עֲלֵה וּרְכַב – אוּקָרַמְבָּה
כִּי בַּבַּיִת בֶּן זוּגִי – אוּקָרַמְבָּה
מְחַכֶּה כְּבָר לְשׁוּבִי – אוּקָרַמְבָּה

אוּקָרַמְבָּה...

וְהַסּוֹף הִנּוֹ בָּרוּר – אוּקָרַמְבָּה
הָאָדָם הוּא רַק יְצוּר – אוּקָרַמְבָּה
אֶת לִבּוֹ פִּלַּח כַּדּוּר – אוּקָרַמְבָּה
בַּמַּרְתֵּף הוּא שָׁם קָבוּר – אוּקָרַמְבָּה

אוּקָרַמְבָּה...
*******************
אוֹר אֲדַמְדַּם מִתְלַקֵּחַ
לַהַב
נְזַמֵּר לוֹ שִׁיר שָׂמֵחַ!
*******************
אוֹר חֲבַצָּלוֹת 
זֶמֶר שׁוֹשַׁנִּים 
בַּשָּׁרוֹן עָלָה
רֵיחַ עֲדָנִים

חֲבַצֶּלֶת לְךָ
וְלִי הַשּׁוֹשַׁנִּים
בַּשָּׁרוֹן עָלָה
רֵיחַ עֲדָנִים
*******************
אוֹר יָהֵל
כִּי נֶעֱלַם הַלֵּיל
וּבֹקֶר אוֹר יָאִיר
שָׂדֶה וָגַן יָאִיר
*******************
אֶל בֵּיתֵנוּ בָּא אוֹרֵחַ
מִפַּרְדֵּס רָחוֹק,
צֶבַע לוֹ זָהָב וְרֵיחַ,
רֵיחַ טוֹב, מָתוֹק.
שָׁלוֹם לְךָ, אוֹרֵחַ,
אוֹרֵחַ סְתָו,
שָׁלוֹם לְךָ תַּפּוּחַ,
תַּפּוּחַ זָהָב.

נָא הַגִּידָה לִי, אוֹרֵחַ,
מִי אוֹתְךָ הִזְהִיב?
מִי נָתַן לְךָ הָרֵיחַ,
רֵיחַ כֹּה חָבִיב?
זֶה רוּחַ-סְתָו לְטָפַנִי
בְּרֵיחַ סְתָו,
זֶה הַיּוֹרֶה צְבָעַנִי
בְּצֶבַע זָהָב.


*******************
יָמִין וּשְׂמֹאל רַק חוֹל וָחוֹל
יַצְהִיב מִדְבָּר לְלֹא מִשְׁעוֹל.

אוֹרְחָה עוֹבְרָה, דּוּמָם נָעָה
כִּדְמוּת חֲלוֹם שָׁם מֻפְלָאָה

וּצְלִיל עוֹלֶה יוֹרֵד קָצוּב,
גְּמַלִּים פּוֹסְעִים בְּנוֹף עָצוּב.

לִין-לָן, לִין-לָן, זֶה שִׁיר הַנְּדוֹד,
שָׁתֹק וָשֵׂאת - שָׁתֹק וּצְעֹד.

*******************
עוֹלֶה אָבָק מִדֶּרֶךְ,
אוֹרְחָה עוֹבְרָה, פּוֹסַעַת.
חוֹלְמָה עַל גַּן וָכֶרֶם,
צוֹלַחַת מִדְבָּרִים.
כְּנַף מָטוֹס דּוֹהֶרֶת,
עֵדָה בְּרֹן נוֹסַעַת.
שִׁיר כִּסּוּפִים דּוֹבֶרֶת –
עֵינָה אֶל הֶהָרִים.
הוֹ!

יוֹם בָּא, יוֹרֵד הַלַּיְלָה,
עֲדָנִים חוֹלֶלֶת בַּת עִם עֶלֶם,
תֶּלֶם לְרִנּוּנָם עוֹנֶה.
קוֹל מִתֵּימָן בּוֹקֵעַ,
פְּנִימֵי הַלְּבָבוֹת נוֹגֵעַ,
שֵׁבֶט לַנְּבָטִים פּוֹנֶה.
עוּרָה, תֹּף, וְשִׁיר דַּבֵּר
לְקֶצֶב חֲלִילִים, הַךְ!
הַ הַ הַ...
*******************
יוֹם טוֹב לָנוּ, חַג שָׂמֵחַ
יְלָדִים, נָגִילָה נָא
לְסֻכָּתֵנוּ בָּא אוֹרֵחַ:
אַבְרָם אָבִינוּ – בָּרוּךְ הַבָּא!

יַחַד אֶת הֶחָג נָחֹג
בְּלוּלָב, הֲדַס אֶתְרוֹג
הוֹ, הֶאָח, נִשְׂמַח מְאוֹד
וּבַמַּעְגָּל נִרְקֹד.

יוֹם טוֹב לָנוּ, חַג שָׂמֵחַ
יְלָדִים, נָגִילָה נָא
לְסֻכָּתֵנוּ בָּא אוֹרֵחַ:
יִצְחָק אָבִינוּ – בָּרוּךְ הַבָּא!

יַחַד אֶת הֶחָג נָחֹג...

יוֹם טוֹב לָנוּ, חַג שָׂמֵחַ
יְלָדִים, נָגִילָה נָא
לְסֻכָּתֵנוּ בָּא אוֹרֵחַ:
יַעֲקֹב רוֹעֵנוּ – בָּרוּךְ הַבָּא!

יַחַד אֶת הֶחָג נָחֹג...

יוֹם טוֹב לָנוּ, חַג שָׂמֵחַ
יְלָדִים, נָגִילָה נָא
לְסֻכָּתֵנוּ בָּא אוֹרֵחַ:
מֹשֶׁה רַבֵּנוּ – בָּרוּךְ הַבָּא!

יַחַד אֶת הֶחָג נָחֹג...

יוֹם טוֹב לָנוּ, חַג שָׂמֵחַ
יְלָדִים, נָגִילָה נָא
לְסֻכָּתֵנוּ בָּא אוֹרֵחַ:
שְׁלֹמֹה מַלְכֵּנוּ – בָּרוּךְ הַבָּא!

יַחַד אֶת הֶחָג נָחֹג...
*******************
דִּין דִּין דָּן
דִּין דִּין דִּין
פַּנּוּ דֶּרֶךְ לַגְּמַלִּים.
דִּין דִּין דָּן
דִּין דִּין דָּן
וּבְרֹאשָׁם חֲמוֹר קָטָן.

מֵאַיִן? 
מִירוּשָׁלַיִם.
וּלְאָן?
לְנַהֲרַיִם.
וּמַה תּוֹבִילוּ?
שֶׁמֶן, יַיִן.
*******************
אוֹתָנוּ לֹא יַפְחִידוּ דֶּוִיזְיוֹת מוּטָסוֹת
אֲנַחְנוּ אֶת שֶׁלָּנוּ יוֹדְעִים כְּבָר לַעֲשׂוֹת
כָּל יְהוּדִי יָדוֹ יוֹשִׁיט, יִתְמֹךְ בַּעֲלִיָּה חָפְשִׁית
אַרְצֵנוּ תִּגָּאֵל – זוֹ אֶרֶץ-יִשְׂרָאֵל!
*******************
אָז הַזֶּמֶר אֲזַמֵּרָה
זֶמֶר שִׁיר, אֲהוּבָתִי,
וּפִזְמוֹן לָךְ אֲרַנֵּנָה
עַל עֻזְרֶדֶת זוֹ שֶׁלִּי...

הֵי הֵי הֵי,
הֵי הֵי הֵי, 
הָעֻזְרֶדֶת הַיָּפָה.
הֵי הֵי הֵי, 
מְצֻמֶּרֶת הִיא כֻּלָּהּ.
מְצוּ, מְצוּ, מְצֻמֶּרֶת,
מְצֻמֶּרֶת הִיא כֻּלָּהּ.

בְּגָאוֹן הִיא מִתַּמֶּרֶת,
עֲבֻתָּה הִיא בַּזְּרָדִים,
וּמִכָּל עֲצֵי הַחֹרֶשׁ
מִתְנַשֵּׂאת הִיא לַמְּרוֹמִים.

הֵי הֵי הֵי...
*******************
בַּלַּיְלָה בִּסְאוֹן שְׁנוֹת-עָבָר בַּעְיָם,
מֵרֹאשׁ הַנִּקְרָה עַד כִּנֶּרֶת הַיָּם
הָרוּחַ יָפוּחַ, הָרוּחַ יֵילִיל:
אֵיךְ נָפְלוּ? אֵיךְ אָבְדוּ גִּבּוֹרִים בַּגָּלִיל?

צוּק סֶלַע תָּלוּל יִתְפַּעֵם וַיֵּהוֹם
עַל גַּבִּי יוֹדְפַת נִתְמַגְּרָה אֶל הַתְּהוֹם.
מִשֹּׁד גּוּשׁ-חָלָב לְבָבִי עוֹד יָחִיל;
קְדוֹשִׁים הַשְּׂרִידִים וְקָדוֹשׁ הַגָּלִיל.

וְרֶגֶב אֶל רֶגֶב נִדְבָּק וּמְדוֹבֵב:
פֹּה נִטְמַן כָּל מִדְרַךְ כַּף רַגְלוֹ שֶׁל יוֹסֵף.
עַצְמוֹת יַד-אַחַת, מַחְרֵשָׁה וְחָלִיל
וּתְפִלָּה לַגּוֹסֵס: טוֹב לָמוּת בַּגָּלִיל.

הָרוּחַ, הַסֶּלַע, הָרֶגֶב, הַדְּמִי –
נַחֲמוּ, נַחֲמוּ, – מִמֶּרְחָק שָׁב עַמִּי
לְהָקִים נֶהֱרָסוֹת וּשְׁמָמָה לְהַצְהִיל.
עוֹד יִחְיוּ, עוֹד יִבְנוּ גִּבּוֹרִים בַּגָּלִיל; –
אָח, בְּנֵה הַגָּלִיל!
*******************
בַּלַּיְלָה בִּסְאוֹן שְׁנוֹת-עָבָר בַּעְיָם,
מֵרֹאשׁ הַנִּקְרָה עַד כִּנֶּרֶת הַיָּם
הָרוּחַ יָפוּחַ, הָרוּחַ יֵילִיל:
אֵיךְ נָפְלוּ? אֵיךְ אָבְדוּ גִּבּוֹרִים בַּגָּלִיל?

צוּק סֶלַע תָּלוּל יִתְפַּעֵם וַיֵּהוֹם
עַל גַּבִּי יוֹדֶפֶת נִתְמַגְּרָה אֶל הַתְּהוֹם.
מִשֹּׁד גּוּשׁ-חָלָב לְבָבִי עוֹד יָחִיל;
קְדוֹשִׁים הַשְּׂרִידִים וְקָדוֹשׁ הַגָּלִיל.

הָרוּחַ, הַסֶּלַע, הָרֶגֶב, הַדְּמִי –
נַחֲמוּ, נַחֲמוּ, – מִמֶּרְחָק שָׁב עַמִּי
לְהָקִים נֶהֱרָסוֹת וּשְׁמָמָה לְהַצְהִיל.
עוֹד יִחְיוּ, עוֹד יִבְנוּ גִּבּוֹרִים בַּגָּלִיל; –
אָח, בְּנֵה הַגָּלִיל!
*******************
אֶחָד בְּמַאי הוּא חַג נֶחְמָד
אֶחָד בְּמַאי אֵין עוֹד אֶחָד
חַג יַלְדֵי כָּל הָעוֹלָם
חֲבֵרִים כֻּלָּם כֻּלָּם
חַג יַלְדֵי כָּל הָעוֹלָם
חֲבֵרִים כֻּלָּם כֻּלָּם
*******************
תָּנוּ תָּנוּ רַבָּנָן,
רַבָּנָן בַּבְּרַיְתָא,
בְּרִיךְ הוּא רַחֲמָנָא,
יָהִיב לָן אוֹרַיְתָא. 

אֶחָד מִי יוֹדֵעַ?
אֶחָד אֲנִי יוֹדֵעַ:
אֶחָד הַחוֹפֵר בּוֹרוֹת
שִׁיחִין וּמְעָרוֹת.

תָּנוּ תָּנוּ רַבָּנָן... 

שְׁנַיִם מִי יוֹדֵעַ?
שְׁנַיִם אֲנִי יוֹדֵעַ:
שְׁנַיִם אוֹחֲזִין בְּטַלִּית,
אֶחָד הַחוֹפֵר בּוֹרוֹת...

תָּנוּ תָּנוּ רַבָּנָן...

שְׁלֹשָׁה מִי יוֹדֵעַ?
שְׁלֹשָׁה אֲנִי יוֹדֵעַ:
שְׁלֹשָׁה שֶׁאָכְלוּ כְּאֶחָד,
שְׁנַיִם אוֹחֲזִין בְּטַלִּית...

תָּנוּ תָּנוּ רַבָּנָן... 

אַרְבָּעָה מִי יוֹדֵעַ?
אַרְבָּעָה אֲנִי יוֹדֵעַ:
אַרְבָּעָה אֲבוֹת נְזִיקִין,
שְׁלֹשָׁה שֶׁאָכְלוּ כְּאֶחָד,
שְׁנַיִם אוֹחֲזִין בְּטַלִּית...

תָּנוּ תָּנוּ רַבָּנָן... 

חֲמִשָּׁה מִי יוֹדֵעַ?
חֲמִשָּׁה אֲנִי יוֹדֵעַ:
חֲמִשָּׁה תַּמִּין וַחֲמִשָּׁה מוּעָדִין,
אַרְבָּעָה אֲבוֹת נְזִיקִין...

תָּנוּ תָּנוּ רַבָּנָן... 

שִׁשָּׁה מִי יוֹדֵעַ?
שִׁשָּׁה אֲנִי יוֹדֵעַ:
שֵׁשׁ מַעֲלוֹת בַּמִּקְוָאוֹת,
חֲמִשָּׁה תַּמִּין וַחֲמִשָּׁה מוּעָדִין...

תָּנוּ תָּנוּ רַבָּנָן... 

שִׁבְעָה מִי יוֹדֵעַ?
שִׁבְעָה אֲנִי יוֹדֵעַ:
שִׁבְעָה דְּבָרִים בְּגֹלֶם וְשִׁבְעָה בְּחָכָם,
שֵׁשׁ מַעֲלוֹת בַּמִּקְוָאוֹת...

תָּנוּ תָּנוּ רַבָּנָן... 

שְׁמוֹנָה מִי יוֹדֵעַ?
שְׁמוֹנָה אֲנִי יוֹדֵעַ:
שְׁמוֹנָה שְׁרָצִים הָאֲמוּרִים בַּתּוֹרָה,
שִׁבְעָה דְּבָרִים בְּגֹלֶם וְשִׁבְעָה בְּחָכָם...

תָּנוּ תָּנוּ רַבָּנָן... 

תִּשְׁעָה מִי יוֹדֵעַ?
תִּשְׁעָה אֲנִי יוֹדֵעַ:
תִּשְׁעָה מִינִין יֵין קַפְרִיסִין,
שְׁמוֹנָה שְׁרָצִים הָאֲמוּרִים בַּתּוֹרָה...

תָּנוּ תָּנוּ רַבָּנָן... 

עֲשָׂרָה מִי יוֹדֵעַ?
עֲשָׂרָה אֲנִי יוֹדֵעַ:
עֲשָׂרָה יוֹחֲסִין עָלוּ מִבָּבֶל,
תִּשְׁעָה מִינִין יֵין קַפְרִיסִין...

תָּנוּ תָּנוּ רַבָּנָן...


*******************
אֶחָד מִי יוֹדֵעַ?
אֶחָד אֲנִי יוֹדֵעַ:
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

שְׁנַיִם מִי יוֹדֵעַ?
שְׁנַיִם אֲנִי יוֹדֵעַ:
שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

שְׁלֹשָׁה מִי יוֹדֵעַ?
שְׁלֹשָׁה אֲנִי יוֹדֵעַ:
שְׁלֹשָׁה אָבוֹת, שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

אַרְבַּע מִי יוֹדֵעַ?
אַרְבַּע אֲנִי יוֹדֵעַ:
אַרְבַּע אִמָּהוֹת, שְׁלֹשָׁה אָבוֹת,
שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

חֲמִשָּׁה מִי יוֹדֵעַ?
חֲמִשָּׁה אֲנִי יוֹדֵעַ:
חֲמִשָּׁה חֻמְשֵׁי תּוֹרָה, אַרְבַּע אִמָּהוֹת,
שְׁלֹשָׁה אָבוֹת, שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[וכו']
*******************
אֶחָד מִי יוֹדֵעַ?
אֶחָד אֲנִי יוֹדֵעַ:
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

שְׁנַיִם מִי יוֹדֵעַ?
שְׁנַיִם אֲנִי יוֹדֵעַ:
שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

שְׁלֹשָׁה מִי יוֹדֵעַ?
שְׁלֹשָׁה אֲנִי יוֹדֵעַ:
שְׁלֹשָׁה אָבוֹת, שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

אַרְבַּע מִי יוֹדֵעַ?
אַרְבַּע אֲנִי יוֹדֵעַ:
אַרְבַּע אִמָּהוֹת, שְׁלֹשָׁה אָבוֹת,
שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

חֲמִשָּׁה מִי יוֹדֵעַ?
חֲמִשָּׁה אֲנִי יוֹדֵעַ:
חֲמִשָּׁה חֻמְשֵׁי תּוֹרָה, אַרְבַּע אִמָּהוֹת, 
שְׁלֹשָׁה אָבוֹת, שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

שִׁשָּׁה מִי יוֹדֵעַ?
שִׁשָּׁה אֲנִי יוֹדֵעַ:
שִׁשָּׁה סִדְרֵי מִשְׁנָה, חֲמִשָּׁה חֻמְשֵׁי תּוֹרָה, 
אַרְבַּע אִמָּהוֹת, שְׁלֹשָׁה אָבוֹת
שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

שִׁבְעָה מִי יוֹדֵעַ?
שִׁבְעָה אֲנִי יוֹדֵעַ:
שִׁבְעָה יְמֵי שַׁבְּתָא, שִׁשָּׁה סִדְרֵי מִשְׁנָה,
חֲמִשָּׁה חֻמְשֵׁי תּוֹרָה, אַרְבַּע אִמָּהוֹת, 
שְׁלֹשָׁה אָבוֹת, שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

שְׁמוֹנָה מִי יוֹדֵעַ?
שְׁמוֹנָה אֲנִי יוֹדֵעַ:
שְׁמוֹנָה יְמֵי מִילָה, שִׁבְעָה יְמֵי שַׁבְּתָא, 
שִׁשָּׁה סִדְרֵי מִשְׁנָה, חֲמִשָּׁה חֻמְשֵׁי תּוֹרָה, 
אַרְבַּע אִמָּהוֹת, שְׁלֹשָׁה אָבוֹת,
שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

תִּשְׁעָה מִי יוֹדֵעַ?
תִּשְׁעָה אֲנִי יוֹדֵעַ:
תִּשְׁעָה יַרְחֵי לֵדָה, שְׁמוֹנָה יְמֵי מִילָה,
שִׁבְעָה יְמֵי שַׁבְּתָא, שִׁשָּׁה סִדְרֵי מִשְׁנָה,
חֲמִשָּׁה חֻמְשֵׁי תּוֹרָה, אַרְבַּע אִמָּהוֹת, 
שְׁלֹשָׁה אָבוֹת, שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

עֲשָׂרָה מִי יוֹדֵעַ?
עֲשָׂרָה אֲנִי יוֹדֵעַ:
עֲשָׂרָה דִּבְּרַיָּא, תִּשְׁעָה יַרְחֵי לֵדָה, 
שְׁמוֹנָה יְמֵי מִילָה, שִׁבְעָה יְמֵי שַׁבְּתָא, 
שִׁשָּׁה סִדְרֵי מִשְׁנָה, חֲמִשָּׁה חֻמְשֵׁי תּוֹרָה, 
אַרְבַּע אִמָּהוֹת, שְׁלֹשָׁה אָבוֹת,
שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

אַחַד עָשָׂר מִי יוֹדֵעַ?
אַחַד עָשָׂר אֲנִי יוֹדֵעַ:
אַחַד עָשָׂר כּוֹכְבַיָּא, עֲשָׂרָה דִּבְּרַיָּא,
תִּשְׁעָה יַרְחֵי לֵדָה, שְׁמוֹנָה יְמֵי מִילָה,
שִׁבְעָה יְמֵי שַׁבְּתָא, שִׁשָּׁה סִדְרֵי מִשְׁנָה,
חֲמִשָּׁה חֻמְשֵׁי תּוֹרָה, אַרְבַּע אִמָּהוֹת, 
שְׁלֹשָׁה אָבוֹת, שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

שְׁנֵים עָשָׂר מִי יוֹדֵעַ?
שְׂנֵים עָשָׂר אֲנִי יוֹדֵעַ:
שְׂנֵים עָשָׂר שִׁבְטַיָּא, אַחַד עָשָׂר כּוֹכְבַיָּא, 
עֲשָׂרָה דִּבְּרַיָּא, תִּשְׁעָה יַרְחֵי לֵדָה, 
שְׁמוֹנָה יְמֵי מִילָה, שִׁבְעָה יְמֵי שַׁבְּתָא, 
שִׁשָּׁה סִדְרֵי מִשְׁנָה, חֲמִשָּׁה חֻמְשֵׁי תּוֹרָה, 
אַרְבַּע אִמָּהוֹת, שְׁלֹשָׁה אָבוֹת,
שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

שְׁלֹשָׁה עָשָׂר מִי יוֹדֵעַ?
שְׁלֹשָׁה עָשָׂר אֲנִי יוֹדֵעַ:
שְׁלֹשָׁה עָשָׂר מִדַּיָּא, שְׂנֵים עָשָׂר שִׁבְטַיָּא,
אַחַד עָשָׂר כּוֹכְבַיָּא, עֲשָׂרָה דִּבְּרַיָּא,
תִּשְׁעָה יַרְחֵי לֵדָה, שְׁמוֹנָה יְמֵי מִילָה,
שִׁבְעָה יְמֵי שַׁבְּתָא, שִׁשָּׁה סִדְרֵי מִשְׁנָה,
חֲמִשָּׁה חֻמְשֵׁי תּוֹרָה, אַרְבַּע אִמָּהוֹת, 
שְׁלֹשָׁה אָבוֹת, שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.
*******************
אֶחָד מִי יוֹדֵעַ?
אֶחָד אֲנִי יוֹדֵעַ:
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

שְׁנַיִם מִי יוֹדֵעַ?
שְׁנַיִם אֲנִי יוֹדֵעַ:
שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

שְׁלֹשָׁה מִי יוֹדֵעַ?
שְׁלֹשָׁה אֲנִי יוֹדֵעַ:
שְׁלֹשָׁה אָבוֹת, שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

אַרְבַּע מִי יוֹדֵעַ?
אַרְבַּע אֲנִי יוֹדֵעַ:
אַרְבַּע אִמָּהוֹת, שְׁלֹשָׁה אָבוֹת,
שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

חֲמִשָּׁה מִי יוֹדֵעַ?
חֲמִשָּׁה אֲנִי יוֹדֵעַ:
חֲמִשָּׁה חֻמְשֵׁי תּוֹרָה, אַרְבַּע אִמָּהוֹת,
שְׁלֹשָׁה אָבוֹת, שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

שִׁשָּׁה מִי יוֹדֵעַ?
שִׁשָּׁה אֲנִי יוֹדֵעַ:
שִׁשָּׁה סִדְרֵי מִשְׁנָה, חֲמִשָּׁה חֻמְשֵׁי תּוֹרָה,
אַרְבַּע אִמָּהוֹת, שְׁלֹשָׁה אָבוֹת
שְׁנֵי לוּחוֹת הַבְּרִית,
אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[וכו']
*******************
אֶחָד מִי יוֹדֵעַ?
אֶחָד אֲנִי יוֹדֵעַ:
אֶחָד חוֹפֵר בּוֹר שִׁיחַ וּמְעָרָה.

שְׁנַיִם מִי יוֹדֵעַ?
שְׁנַיִם אֲנִי יוֹדֵעַ:
שְׁנַיִם אוֹחֲזִים בְּטַלִּית
אֶחָד חוֹפֵר בּוֹר שִׁיחַ וּמְעָרָה.

שְׁלֹשָׁה מִי יוֹדֵעַ?
שְׁלֹשָׁה אֲנִי יוֹדֵעַ:
שְׁלֹשָׁה שֶׁאָכְלוּ עַל שֻׁלְחָן אֶחָד
שְׁנַיִם אוֹחֲזִים בְּטַלִּית
אֶחָד חוֹפֵר בּוֹר שִׁיחַ וּמְעָרָה.

אַרְבַּע מִי יוֹדֵעַ?
אַרְבַּע אֲנִי יוֹדֵעַ:
אַרְבַּע כּוֹסוֹת שֶׁבַּמַּחְזוֹר
שְׁלֹשָׁה שֶׁאָכְלוּ עַל שֻׁלְחָן אֶחָד
שְׁנַיִם אוֹחֲזִים בְּטַלִּית
אֶחָד חוֹפֵר בּוֹר שִׁיחַ וּמְעָרָה.

חֲמִשָּׁה מִי יוֹדֵעַ?
חֲמִשָּׁה אֲנִי יוֹדֵעַ:
חֲמִשָּׁה מַלְכֵי מִדְיָן
אַרְבַּע כּוֹסוֹת שֶׁבַּמַּחְזוֹר
שְׁלֹשָׁה שֶׁאָכְלוּ עַל שֻׁלְחָן אֶחָד
שְׁנַיִם אוֹחֲזִים בְּטַלִּית
אֶחָד חוֹפֵר בּוֹר שִׁיחַ וּמְעָרָה.

שִׁשָּׁה מִי יוֹדֵעַ?
שִׁשָּׁה אֲנִי יוֹדֵעַ:
שִׁשָּׁה בָנִים בְּכֶרֶס אֶחָת
חֲמִשָּׁה מַלְכֵי מִדְיָן
אַרְבַּע כּוֹסוֹת שֶׁבַּמַּחְזוֹר
שְׁלֹשָׁה שֶׁאָכְלוּ עַל שֻׁלְחָן אֶחָד
שְׁנַיִם אוֹחֲזִים בְּטַלִּית
אֶחָד חוֹפֵר בּוֹר שִׁיחַ וּמְעָרָה.

שִׁבְעָה מִי יוֹדֵעַ?
שִׁבְעָה אֲנִי יוֹדֵעַ:
שִׁבְעָה דְבָרִים בְּגוֹלָם
שִׁשָּׁה בָנִים בְּכֶרֶס אֶחָת
חֲמִשָּׁה מַלְכֵי מִדְיָן
אַרְבַּע כּוֹסוֹת שֶׁבַּמַּחְזוֹר
שְׁלֹשָׁה שֶׁאָכְלוּ עַל שֻׁלְחָן אֶחָד
שְׁנַיִם אוֹחֲזִים בְּטַלִּית
אֶחָד חוֹפֵר בּוֹר שִׁיחַ וּמְעָרָה.

שְׁמוֹנָה מִי יוֹדֵעַ?
שְׁמוֹנָה אֲנִי יוֹדֵעַ:
שְׁמוֹנָה שְׁרָצִים אֲמוּרִים בַּתּוֹרָה
שִׁבְעָה דְבָרִים בְּגוֹלָם
שִׁשָּׁה בָנִים בְּכֶרֶס אֶחָת
חֲמִשָּׁה מַלְכֵי מִדְיָן
אַרְבַּע כּוֹסוֹת שֶׁבַּמַּחְזוֹר
שְׁלֹשָׁה שֶׁאָכְלוּ עַל שֻׁלְחָן אֶחָד
שְׁנַיִם אוֹחֲזִים בְּטַלִּית
אֶחָד חוֹפֵר בּוֹר שִׁיחַ וּמְעָרָה.

תִּשְׁעָה מִי יוֹדֵעַ?
תִּשְׁעָה אֲנִי יוֹדֵעַ:
תִּשְׁעָה קַבִּין יֵין קַפְרִיסִין
שְׁמוֹנָה שְׁרָצִים אֲמוּרִים בַּתּוֹרָה
שִׁבְעָה דְבָרִים בְּגוֹלָם
שִׁשָּׁה בָנִים בְּכֶרֶס אֶחָת
חֲמִשָּׁה מַלְכֵי מִדְיָן
אַרְבַּע כּוֹסוֹת שֶׁבַּמַּחְזוֹר
שְׁלֹשָׁה שֶׁאָכְלוּ עַל שֻׁלְחָן אֶחָד
שְׁנַיִם אוֹחֲזִים בְּטַלִּית
אֶחָד חוֹפֵר בּוֹר שִׁיחַ וּמְעָרָה.

עֲשָׂרָה מִי יוֹדֵעַ?
עֲשָׂרָה אֲנִי יוֹדֵעַ:
עֲשָׂרָה הֲרוּגֵי מַלְכוּת
תִּשְׁעָה קַבִּין יֵין קַפְרִיסִין
שְׁמוֹנָה שְׁרָצִים אֲמוּרִים בַּתּוֹרָה
שִׁבְעָה דְבָרִים בְּגוֹלָם
שִׁשָּׁה בָנִים בְּכֶרֶס אֶחָת
חֲמִשָּׁה מַלְכֵי מִדְיָן
אַרְבַּע כּוֹסוֹת שֶׁבַּמַּחְזוֹר
שְׁלֹשָׁה שֶׁאָכְלוּ עַל שֻׁלְחָן אֶחָד
שְׁנַיִם אוֹחֲזִים בְּטַלִּית
אֶחָד חוֹפֵר בּוֹר שִׁיחַ וּמְעָרָה.
*******************
אֶחָד שְׁבִילֵנוּ בַּתֵּבֵל,
עַל כֵּן, רֵעִים, הָיִינוּ, אַחָא.
מִתּוֹךְ הַלַּיְלָה הָאָפֵל
פָּנֵינוּ מוּעָדוֹת מִזְרָחָה.

קָדִימָה אָח! וְאַל תִּשְׁכַּח
דַּרְכֵּנוּ הֶרָה עוֹד לֹא תַּמָּה
אִם לֹא אַתָּה תִּרְאֶה סוֹפָהּ – 
אַלְפֵי הָעָם יָבוֹאוּ שָׁמָּה.
‏
שְׁלוּבֵי זְרוֹעוֹת נִפְסַע אַחִים,
וּבְדַרְכֵּנוּ הָעוֹבֶרֶת
יִפְרָחוּ דֶּשֶׁא וּפְרָחִים,
וְלֹא תִּקְטֹל עוֹד הָעוֹפֶרֶת.

קָדִימָה אָח!...
*******************
אַחַי בְּנֵי עָמָל, הוֹי, עוּרוּ מִשְּׁנָת
יָבוֹא לְכָל פֶּגַע, כָּל נֶגַע – הַסּוֹף!
בּוֹקֵעַ הַשַּׁחַר, נָס לַיְלָה מִכְּבָר
יִפְקַח עַפְעַפָּיו בֹּקֶר זֹהַר בַּלָּאט.
הוֹ, קוּמוּ בַּסַּעַר, נַפְּצוּ אֶת הַסַּד! 
יָבוֹא לְכָל פֶּגַע, כָּל נֶגַע – הַסּוֹף!
*******************
אֶחָי, כֹּה לֶחָי!
הַעְפִּילוּ הֶהָרָה!
תְּמוֹלִים הֶאֱפִילוּ,
נַבִּיט הַמָּחָרָה!
אֵיכָה תִּיעַפְנָה
כְּנָפֶיךָ, הַנֶּשֶׁר?
הֵן אָנוּ שָׂרַפְנוּ
שָׂרַפְנוּ הַגֶּשֶׁר.
מִי זֶה מוֹשְׁכֵנוּ
לָשׁוּב אֱלֵי תְּמוֹל?
שְׂמֹאל! שְׂמֹאל!
שְׂמֹאל שְׂמֹאל שְׂמֹאל!
*******************
אַחִים, אֲחָיוֹת!
אָנוּ קוֹצְרִים אֶת תְּבוּאַת הַשָּׂדוֹת.
לְמִי, לְמִי, קוֹצְרֵי יְבוּלִים?
לְמִי, לְמִי אַתֶּם עֲמֵלִים?
לֹא לִי, לֹא לִי הוּא עֲמָלִי!
לֹא לִי, לֹא לִי הוּא יְבוּלִי!
לְמִי הֶעָמָל אִם לֹא לֶעָמֵל?
יָנוּבוּ שָׂדוֹת וְיִתְּנוּ יְבוּלָם –
בִּשְׁבִילוֹ, בִּשְׁבִילְךָ, לְכֻלָּם!
*******************
אַחִים לְבוּשֵׁי הַחֻלְצוֹת הַכְּחֻלּוֹת
נֹעַר עוֹבִד עֲלֵי אֲדָמָה
שִׁמְעוּ תְּרוּעַת הַחֲצוֹצְרוֹת
_________ בָּרָמָה
בָּקוֹעַ בָּקַע הַזְּמַן הֶחָדָשׁ
____ הַשַּׁחַר כְּבָר אוֹר
בְּשַׁלְהֶבֶת לוֹהֶטֶת שֶׁל דֶּגֶל אָדֹם
מַתְחִיל הָעוֹלָם לִבְעֹר

צָעוֹד צָעוֹדָה אֲנַחְנוּ נִצְעַד
יִרְעֲדוּ _______ אֲדָמָה
[...]
*******************
אָחִינוּ הֵן בָּאתָ עַכְשָׁו מִמְּקוֹמֵנוּ
וַדַּאי גַּם יָדַעְתָּ חָדָשׁ מָה אֶצְלֵנוּ

נְרַקֵּדָה, נְרַקֵּדָה
בִּים-בָּם-בּוֹם

נִפְטַר חֲתוּלֵנוּ, פָּגְרָה סוּסָתֵנוּ
סַכִּין הֶחָלָב נֶעֱלַם וְאֵינֶנּוּ

נְרַקֵּדָה...

מִסְפֵּד וִילָלָה הַקְּהִלָּה מִתְיַפַּחַת,
שָׁלֹשׁ אֲבֵדוֹת שֶׁכָּאֵלֶּה בְּיַחַד!

נְרַקֵּדָה...
*******************
אָחִינוּ הַנַּהָג,
סַע מַהֵר!
רוֹדְפִים אַחֲרֶיךָ
רוֹצִים לְהַשִּׂיגֶךָ
סַע מַהֵר!

אָחִינוּ הַנַּהָג,
סַע לְאַט!
אִם תִּסַּע מַהֵר
יַעֲצֹר אוֹתְךָ שׁוֹטֵר
סַע לְאַט!

אָחִינוּ הַנַּהָג,
סַע מַהֵר!
אִם תִּסַּע לְאַט
נַעֲשֶׂה מִמְּךָ סַלָּט
סַע מַהֵר!
*******************
אֲחַלֵּל בַּחֲלִילִי
לִי-י לִי...
הַאֲזִינוּ לְשִׁירִי
לִי-י לִי...

כִּבְשׂוֹתַי וּגְדָיַי
גְּשׁוּ-נָא הֵנָּה, גְּשׁוּ אֵלַי!
חֲלִילִי יֵדַע לָשִׁיר
כְּמוֹ עֶפְרוֹנִי, כְּמוֹ זָמִיר.

אֲחַלֵּל בַּחֲלִילִי...

הוֹי, רָחֵל, *רָחֵלִי
טָלֶה קָטָן הַמְלִיטִי לִי!
וַאֲנִי לָרָחֵל
שִׁיר קָטָן לָהּ אֲחַלֵּל.

אֲחַלֵּל בַּחֲלִילִי...
*******************
עֶצֶב שׁוֹכֵן בִּזְרוֹעוֹת כְּרָמֵינוּ
סֻכָּה עֲזוּבָה בּוֹדְדָה תָּלִין.
מַה לָּךְ בִּתִּי? אַל נָא תֵּעָצֵבִי
עַל הַשְּׁמָמָה עִם כְּלוֹת הַבָּצִיר.
הָבָה נִזְכֹּר יוֹם בָּצִיר שֶׁיַּגִּיעַ,
אֲזַי מְלוֹא חָפְנַיִם נִבְצֹר עֲנָבִים.
*******************
אוּץ-אוּץ-אוּץ,
מַה יָּפֶה בַּחוּץ! –
הַגֶּשֶׁם תַּם,
הַשָּׂדוֹת לָבְשׁוּ לְבוּשׁ יָרֹק.
כָּל עַנְפֵי הָאִילָנוֹת,
פַּרְדֵּסִים וְגַם גִּנּוֹת –
הַכֹּל רֻחַץ הַיּוֹם,
וְאוּץ וְאוּץ וְאוּץ!
טוֹב כָּל-כָּךְ סוּסִים לִרְתֹּם
וְאוּץ וְאוּץ וְאוּץ!
*******************
הַמָּטָר חָדַל
וְיָבְשׁוּ הַמַּיִם
בָּהֲרוּ מֵעַל
רַחֲבֵי שָׁמַיִם
וְיָצְאָה הַחַמָּה
צְעִירָה, זוֹהֶרֶת
בְּבַת-צְחוֹק תַּמָּה
אֶל תֵּבֵל נוֹהֶרֶת.

גִּיל וָזִיו סָבִיב
קַלּוּ כָּל רַגְלַיִם
נְשִׁימַת אָבִיב
בָּאָה לְאַפְסַיִם!
*******************
אַחַת וּשְׁתַּיִם
לְמַעְלָה הַיָּדַיִם
אַחַת וּשְׁתַּיִם
הַצִּדָּה הַיָּדַיִם
אַחַת וּשְׁתַּיִם
יָדַיִם עַל הָרֹאשׁ
אַחַת וּשְׁתַּיִם
שְׁתַּיִם וְשָׁלוֹשׁ
*******************
בַּמִּשְׁעוֹל הָרָץ הַגַּיְאָה
רְאִינוּהָ, יְדִידַי,
בַּמּוֹשָׁב קָרְאוּ לָהּ אַיָּה (אַיָּה)
וּבַגְּדוּד קוֹרְאִים לָהּ אַי.

אַי, אַי, אַיָּה, אַי
אַי, יָפִית בְּצַמּוֹתַיִךְ
הַקְּלוּעוֹת לָךְ לְרֹאשֵׁךְ
אַי, אַי, אַי, אַיָּה, אַי –
אַי, הַלֵּב (אַי, הַלֵּב) מוֹשֵׁךְ אֵלַיִךְ
כִּי הַלֵּב זוֹכֵר "יַא-שֵׁיךְ"!

בַּמֶּרְחָק, בְּאֵין אִגֶּרֶת
עֵת עִם לַיִל נָח הַגְּדוּד
לְכֻלָּנוּ אַתְּ נִזְכֶּרֶת (נִזְכֶּרֶת)
וְכָל אִישׁ לוֹחֵשׁ לְחוּד:

אַי, אַי, אַיָּה, אַי
אִישׁוֹנַיִךְ כְּמוֹ זַיִת
וּבָרוּחַ שִׂמְלָתֵךְ
אַי, אַי, אַי, אַיָּה, אַי –
כָּךְ זוֹכְרִים (כָּךְ זוֹכְרִים) שָׂדֶה וּבַיִת
וְקוֹרְאִים לָזֶה בִּשְׁמֵךְ.

וּבְשׁוּבֵנוּ, אַיָּה, אַיָּה
תִּבְחֲרִי אֶת הַיָּחִיד
וַאֲנַחְנוּ בַּ"חֶבְרַיָּה" (חֶבְרַיָּה)
נְבָרְכֵךְ וְכֹה נַגִּיד:

אַי, אַי ,אַיָּה, אַי
לֹא נִשְׁאַל אוֹתָךְ מַדּוּעַ
רַק אוֹתוֹ בָּחַר לִבֵּךְ
אַי, אַי, אַי, אַיָּה, אַי –
זֶה עָצוּב (זֶה עָצוּב), אַךְ זֶה יָדוּעַ –
זוֹ הִיא אַהֲבָה, "יַא-שֵׁיךְ"!
*******************
אֵיזֶה יֹפִי, אֵיזֶה יֹפִי
אֵיזֶה יֹפִי, אֵיזֶה יֹפִי
לָה לַ לַ לָה...
*******************
אֵיזֶה פֶּלֶא, אֵיזֶה פֶּלֶא,
אִם יֶשְׁנָם לֵילוֹת כָּאֵלֶּה,
אִם אֶפְשָׁר עוֹד לְנַסּוֹת
הוֹרָה שֶׁכָּזֹאת!

הוֹרָה עוּרִי! עוּרִי הוֹרָה!
אִם פָּרַצְנוּ לֹא נַחְזֹרָה!
הַעְפִּילִי נָא אִתִּי
הוֹרָה הוֹרָתִי!

הֵי, בַּחוּר הַכֹּל יָכוֹל,
הַב נָא זֶמֶר לַמָּחוֹל!
מַפּוּחִית, מַפּוּחִית,
שִׁיר אֶחָד יָחִיד, הֵי!

עוֹד נִזְכֹּרָה, עוֹד נִזְכֹּרָה,
אֶת שִׁירַיִךְ, אִמָּא הוֹרָה,
עוֹד אֶזְכֹּר אוֹתָךְ הֵיטֵב,
אִמָּא שֶׁבַּלֵּב!

אֵיזֶה פֶּלֶא, אֵיזֶה פֶּלֶא,
אִם יֶשְׁנָם לֵילוֹת כָּאֵלֶּה,
אִם אֶפְשָׁר עוֹד לְנַסּוֹת
הוֹרָה שֶׁכָּזֹאת!

אַתְּ הִיא שֶׁהִסְעַרְתְּ בְּיַחַד
אֵשׁ מָחוֹל וְאֵשׁ קַדַּחַת
וְהֶעֱלֵית עַל הַמּוֹקֵד
מַעְגָּל רוֹקֵד, הֵי!

אֵיזֶה פֶּלֶא, אֵיזֶה פֶּלֶא,
אִם יֶשְׁנָם לֵילוֹת כָּאֵלֶּה,
אִם אֶפְשָׁר עוֹד לְנַסּוֹת
הוֹרָה שֶׁכָּזֹאת!

הוֹרָה עוּרִי! עוּרִי הוֹרָה!
אִם פָּרַצְנוּ לֹא נַחְזֹרָה!
הַעְפִּילִי נָא אִתִּי
הוֹרָה הוֹרָתִי!

הֵי, בַּחוּר הַכֹּל יָכוֹל,
הַב נָא זֶמֶר לַמָּחוֹל!
מַפּוּחִית, מַפּוּחִית,
שִׁיר אֶחָד יָחִיד, הֵי!

אֵיזֶה פֶּלֶא, אֵיזֶה פֶּלֶא,
אִם יֶשְׁנָם לֵילוֹת כָּאֵלֶּה,
אִם אֶפְשָׁר עוֹד לְנַסּוֹת
הוֹרָה שֶׁכָּזֹאת!

הוֹרָה עוּרִי! עוּרִי הוֹרָה!
אִם פָּרַצְנוּ לֹא נַחְזֹרָה!
הַעְפִּילִי נָא אִתִּי
הוֹרָה הוֹרָתִי!
*******************
בְּמֶרְחַב הַכְּפָר גָּדַלְתִּי
וַאֶפְרַח כְּפֶרַח זִיו
שָׁם אִיטְנוֹת נָאוֹת קָלַעְתִּי
בַּדְּמָמָה שֶׁמִּסָּבִיב.

אֵיךְ אִיטְנוֹת נָאוֹת שֶׁלִּי
אִיטְנוֹתַי הַנֶּחְמָדוֹת
בַּשָּׂדוֹת אֶתְכֶן פִּזַּרְתִּי
וְדָרַסְתִּי בַּשָּׂדוֹת?

אֶת לִבִּי צָדָה הָעֶלֶם
וַיְּכַשְּׁפֵנִי בִּבְרַק אֵשׁ;
אֶל מֶרְחַב שָׂדֶה יָצָאתִי
עִם אָשְׁרִי לְהִפָּגֵשׁ.

אֵיךְ אִיטְנוֹת...
*******************
שְׁחֹר שֵׂעָר וּלְבֶן פָּנִים – לַ לַ לַ...
בְּנִי הַקָּט בְּאַלּוֹנִים – לַ לַ לַ...

   אֱיָל לִי, לוּ-לִי-לִי
   אֲנִי לְךָ וְאַתָּה לִי.
   אֱיָל לִי, לוּ-לִי-לִי
   אֲנִי לְךָ וְאַתָּה לִי.

שְׁתֵּי עֵינַיִם כַּיּוֹנִים – לַ לַ לַ...
לַיָּפֶה בְּאַלּוֹנִים – לַ לַ לַ...

   אֱיָל לִי, לוּ-לִי-לִי...

לְחָיַיִם רִמּוֹנִים – לַ לַ לַ...
לַיָּקָר בְּאַלּוֹנִים – לַ לַ לַ...

   אֱיָל לִי, לוּ-לִי-לִי...

שִׂישׂוּ בָּנוֹת וּבָנִים – לַ לַ לַ...
בַּבָּחוּר בְּאַלּוֹנִים – לַ לַ לַ...

   אֱיָל לִי, לוּ-לִי-לִי...
*******************
אַיֶלֶת חֵן בַּגָּלוּת תִּסְמְכֵנִי
וּבַלַּיְלָה בְּתוֹךְ חֵיקָהּ מְלוֹנִי
לְכוֹס יֵינָהּ אֲנִי תָּמִיד מְזֻמָּן
וְנִתְעָרַב חֲמַד יֵינָהּ בְּיֵינִי
הַלְלוּיָה כִּי טוֹב כִּי לְעוֹלָם חַסְדּוֹ!
*******************
הִנֵּה נִכְנָס וּבָא אֲדָר
וּכְלָל לֹא הִתְבּוֹנַנְתִּי;
לְחַג פּוּרִים הַנֶּהְדָּר
עוֹד טֶרֶם הִתְכּוֹנַנְתִּי!

אוּלַי אַזְמִין לִי חֲלִיפָה
שֶׁל כְּרוּב לְבַן-כְּנָפַיִם
אוֹ אֲתַקֵּן מַלְבּוּשׁ קְטִיפָה
חָתוּל בְּמַגָּפַיִם?

שֶׁמָּא כְּדַאי לִי לְפָחוֹת
לָקַחַת רַק תִּלְבֹּשֶׁת
כְּשֶׁל רוֹפְאָה אוֹ שֶׁל אָחוֹת
עִם יוֹד וְעִם תַּחְבֹּשֶׁת?

הַגִּידוּ לִי אַתֶּם אֵיכָה
לְהִתְחַפֵּשׂ הַפַּעַם?
אֵיפֹה לָקַחַת מַסֵּכָה
שֶׁיֵּשׁ בָּהּ נוֹי וָטַעַם?

אֶל כָּל חָכָם, אֶל כָּל אָמָּן
הֲרֵינִי מִתְחַנֶּנֶת:
אֶתֵּן לָכֶם עוּגַת-הָמָן
בִּשְׂכַר עֵצָה הוֹגֶנֶת!
*******************
אֵיךְ קָרָה דָּבָר
שֶׁצָּמַח תָּמָר,
וְהַפִּילִים שָׁם יְהַלְּכוּ
מִבְּלִי לְהִיפָּגַע?

שׁוּם אִישׁ לֹא פִּלֵּל
שֶׁצָּמַח פִּלְפֵּל,
וְהַפִּילִים יָצְאוּ לְטַיֵּל
מִבְּלִי לְהִתְבַּלְבֵּל.
*******************
הוֹי, דּוֹדִי הוּא גִּבּוֹר צַיִד
לֹא תִּסּוֹג קַשְׁתּוֹ אָחוֹר
הוּא קוֹלֵעַ אֶל הַשַּׁחַל
וּפוֹגֵעַ בַּחֲמוֹר.

אַיִל, אַיִל בֶּן קַרְנַיִם
בַּמַחֲנַיִם תֵּן מָחוֹל.

הוֹי, דּוֹדִי גְּלוּי עֵינַיִם
לֹא יַפְלֶה בֵּין צְבִי לְדֹב
בֵּין עַרְבַּיִם תַּחַת כֶּבֶשׂ
אֶת הַתַּיִשׁ יַחֲלֹב.

אַיִל, אַיִל...

הוֹי, דּוֹדִי מַשְׂכִּיל אֶל תַּעַר
אֲמוּנוֹת לַגֵּז יָדָיו
תַּעֲרוֹ כּוֹרֵת אָזְנַיִם
כָּל הַצֹּאן קְצוּצֵי זָנָב.

אַיִל, אַיִל...
*******************
אַיָּלָה וָעֹפֶר – הָאֵם עַל הַבֵּן,
וַעֲנָק לְצַוָּארָם וּמְצִלּוֹת חֵן-חֵן.

אַיֶּלֶת נִבְהֶלֶת, מַדּוּעַ תִּפְחָדִי?
רְדִי-נָא אֶל שָׂדִי וּרְעִי-נָא עַל יָדִי.

לִי שְׂדֵה חָצִיר מָתוֹק שָׁם אַחֲרֵי הַגִּבְעָה
וּגְדִיּוֹת לִי שֶׁבַע וּטְלָאִים לִי שִׁבְעָה.

 שָׁם תִּרְעִי בַּטּוֹב לָךְ, מִמַּעְיָן זַךְ אַשְׁקֵךְ
וַאֲפַנְּקֵךְ וַאֲעַדְּנֵךְ וַאֲחַבְּקֵךְ וַאֲנַשְּׁקֵךְ


*******************
בֵּין הָרִים צוּרֵי הָאֹפֶל נֶעֱרָמוּ
וּבְתוּלָה הַדֶּרֶךְ פְּתַלְתַּלָּה.
מִצּוּקֵי הַגְּרָנִיט הַמִּתְרַסְּקִים הַיָּמָה
רְאִינוּךְ אֵילַת, אֵילַת.

מֵהַר חֶרְמוֹן הָרָם עַד חוֹף אֵילַת
כֻּלֵּךְ שֶׁלִּי בָּאֵשׁ, בְּחֹזֶק יָד.
שֶׁמֶשׁ, שֶׁמֶשׁ אוֹר עַל רֹאשֵׁנוּ
וּמַשַּׁב סוּפָה עוֹבֵר עַל פְּנֵי הָהָר.
שֶׁמֶשׁ, שֶׁמֶשׁ אוֹר עַל רֹאשֵׁנוּ
וּמַשַּׁב סוּפָה עוֹבֵר עַל פְּנֵי הָהָר.

חֲבֵרִים, הַיּוֹם נִשָּׂא נָא אֶת עֵינֵינוּ
נִצָּבוֹת שׁוּרוֹת הַלּוֹחֲמִים.
בַּאֲשֶׁר נֶאֱחַזְנוּ יַחַד בְּיָדֵינוּ
לֹא נִטֹּשׁ לְעוֹלָמִים!

מֵהַר חֶרְמוֹן הָרָם...
*******************
אֵין גַּרְבַּיִם אֵין נַעֲלַיִם
אֵין כֻּתֹּנֶת וּמִכְנָסַיִם
אֵין אֲרוּחַת צָהֳרַיִם –
אֵין!

אֵין פַּת וּבָצָל בָּעֶרֶב
אֵין לִי לֶחֶם, אֵין לִי טֶרֶף
וּמָה רֵיקַנִי הַקֶּרֶב –
כֵּן!

אַךְ מַה טּוֹב שֶׁיֵּשׁ בַּכִּיס
מִין נְיָר וּשְׁמוֹ כַּרְטִיס
וְאוֹתְךָ לְבֵית הָעָם יַכְנִיס!
וְאִם אֵין
אַל תִּתְאוֹנֵן
אַף תְּרַנֵּן בְּלֵב פָּרוּעַ!

כֹּה אֵלֵךְ לִי בְּלִי נְשָׁמָה
אֵין כַּרְטִיס לְבֵית הָעַמָּה
_____________ –
אֵין!

כֻּלָּם נִכְנָסִים בְּסֵדֶר
וַאֲנִי עַל יַד הַגֶּדֶר
נִדְחָק בֵּין קָהָל כְּעֵדֶר –
כֵּן!

אַךְ מַה טּוֹב...

בְּבֵית הָעָם מִזְּמַן כְּבָר אוֹר
וַאֲנִי עַל יַד הַחֹר
אֵינֶנִּי יָכוֹל לַחְדֹּר –
לֹא!

אֶת רֹאשִׁי הִכְנַסְתִּי פְּנִימָה
וְצָעַקְתִּי: "אַבָּא! אִמָּא!"
לֹא אָחוֹר וְלֹא קָדִימָה –
לֹא!

אַךְ מַה טּוֹב...

מּוּסָר לָכֶם רַבּוֹתַי
הַנִּכְבָּדִים עַד בְּלִי דַּי
כִּי סוֹפְכֶם כָּל הָרָאשִׁים
יִתָּקְעוּ בֵּין הַקְּרָשִׁים
שָׁלוֹם לָכֶם אֲנָשִׁים, שָׁלוֹם!
*******************
‏הִנֵּה תּוֹר בָּא לְעַמֵּנוּ
לִלְבֹּשׁ אֶת מַדֵּי הַחַיָּל,
וּמִכָּל פִּנּוֹת אַרְצֵנוּ 
בָּאִים גִּבּוֹרֵי הֶעָמָל.

‏קַיִץ בָּא וּקְרָב וָהֶרֶג
עַתָּה בַּחוּרִי מְגֻיָּס. 
אֲחַכֶּה בִּרְעָד וָעֶרֶג 
לְבוֹא אַמְנוֹנִי הַטַּיָּס.

‏אֵין דָּבָר, חַבִּיבִּי, כָּל זֶה לֹא לָנֶצַח 
עוֹד יֶחְדַּל הָרֶצַח עִם הַנִּצָּחוֹן. 
מַה יָּפִים עָלֶיךָ הַמַּדִּים הָאֵלֶּה
עִם בָּחוּר כָּמוֹךָ רַב הַבִּטָּחוֹן. 
‏אֵין דָּבָר, חַבִּיבִּי, כָּל זֶה לֹא לָנֶצַח 
עוֹד יֶחְדַּל הָרֶצַח עִם הַנִּצָּחוֹן. 
טְרָה לָה לָה לָה לָה...

‏הוּא יִלְחַשׁ: אַל תִּשְׁכְּחִינִי! 
אֲנִי אֶעֱנֶה: "אַל תִּפְחַד" 
לֹא אֶשְׁכַּח, מַהֵר חַבְּקֵנִי 
אַתָּה בָּעוֹלָם לִי אֶחָד. 

‏הַנְּשִׁיקָה תָּגֵן עָלֶיךָ 
מִפֶּגַע, פְּצָצָה אוֹ כַּדּוּר 
חֹפֶשׁ, צֶדֶק, עַל דִּגְלֶךָ 
תֶּחְזַקְנָה יָדֶיךָ, בָּחורּ! 

‏אֵין דָּבָר, חַבִּיבִּי...
*******************
יָם הַשְּׁמָמָה חָצִינוּ,
הִפְלֵאנוּ עֲבוֹדָה,
רָצִינוּ וְרָצִינוּ
וְאֵין זוֹ אַגָּדָה!

יָדֵינוּ תְּפַנֶּינָה
הַדֶּרֶךְ בַּיְּשִׁימוֹן,
עֵינֵינוּ תֶּחֱזֶינָה
בְּשׁוּב הָעָם צִיּוֹן!

אָז יִמָּלֵא שְׂחוֹק פִּינוּ
עִם שִׁירַת תּוֹדָה!
רָצִינוּ וְרָצִינוּ
וְאֵין זוֹ אַגָּדָה!
*******************
הַרְכֵּן רֹאשְׁךָ בְּנִי אֵלַי
סוֹד אָיֹם לָךְ אֲגַלֶּה:
נִרְדַּם אָבִיךָ, אַלְלַי!
בְּעִפּוּשׁ-רֶקֶב בְּבֵית הַכֶּלֶא.

אֵין לֶחֶם, לִחְיוֹת מֻכְרָחִים
וְהַכְּבָלִים מַשְׁמִיעִים קוֹל
אֵין לֶחֶם, כָּפוּף הַשֶּׁכֶם
אָפֵס הַכּוֹחַ לִפְרֹק הָעֹל.

עוֹדְךָ קָטָן, תִּגְדַּל, תֵּדַע
מַה מָּרִים חַיֵּי פּוֹעֵל
יוֹמָם וָלַיְלָה עֲבוֹדָה
חַיִּים שֶׁל צַעַר, כְּאֵב וָסֵבֶל.

אֵין לֶחֶם...

עוֹד יָקוּם דּוֹר פּוֹעֲלִים
וִילַחֵם כְּגִבּוֹר עַז
יֻתַּן הַחֹפֶשׁ לָעֲמֵלִים
וְלֹא יְרֻחַם בְּאֶרֶץ בֹּעַז.

אֵין לֶחֶם...
*******************
אֵין עוֹד גֶשֶׁם, אֵין עוֹד בֹּץ.
טוֹב לָרוּץ וְטוֹב לִקְפֹּץ.
וּבַשֶּׁמֶשׁ חַם כָּל-כָּךְ, - 
כָּל הַחַלּוֹנוֹת נִפְתַּח.



*******************
אֵיפֹה הָיִית, אֵיפֹה הָיִית
הַגִּידִי לִי בִּתִּי הַיְּקָרָה
הַגִּידִי לִי בִּתִּי הַיְּקָרָה

בַּקַּיְטָנָה הָיִיתִי
חַיִּים טוֹבִים עָשִׂיתִי
וְטוֹב הָיָה לִי אִמָּא הַיְּקָרָה

וּמַה שָׁם אָכַלְתְּ, וּמַה שָׁם אָכַלְתְּ
הַגִּידִי לִי בִּתִּי הַיְּקָרָה
הַגִּידִי לִי בִּתִּי הַיְּקָרָה 

לֶחֶם עִם סַבּוֹן
בָּשָׂר עִם קִנָּמוֹן 
וְטוֹב הָיָה לִי אִמָּא הַיְּקָרָה

וְאֵיפֹה שָׁם יָשַׁנְתְּ, וְאֵיפֹה שָׁם יָשַׁנְתְּ
הַגִּידִי לִי בִּתִּי הַיְּקָרָה
הַגִּידִי לִי בִּתִּי הַיְּקָרָה

מִתַּחַת לַמִּטָּה,
בְּלִי כַּר וּבְלִי שְׂמִיכָה
וְטוֹב הָיָה לִי אִמָּא הַיְּקָרָה

*******************
אִישׁ חָסִיד הָיָה
בְּלִי מָזוֹן וּבְלִי מִחְיָה
הוּא יָצָא לַהַכְשָׁרָה
עִם חֻלְצָה כְּחֻלָּה

הוּא נָשָׂא אִשָּׁה
וְנוֹלְדוּ לוֹ חֲמִשָּׁה
הוּא שָׂמַח מְאוֹד מְאוֹד
וְנוֹלְדוּ לוֹ עוֹד וָעוֹד
*******************
אִישׁ עָמָל הִתְנַעֵרָה, קוּם!
דַּע כּוֹחֶךָ הֶעָצוּם!
בִּמְהֵרָה וְעוֹד הַיּוֹם
כָּל גַּלְגַּל יַעֲמֹד דֹּם.

הַךְ תַּךְ פְּעַל!
הַךְ תַּךְ פְּעַל!
קְרַע כְּבָלֶיךָ בֶּאֱיָל!

מִי זוֹרֵעַ, מִי קוֹצֵר?
מִי נוֹטֵעַ וּבוֹצֵר?
__________
רַק אַתָּה, רַק אַתָּה, אָחִי!

הַךְ תַּךְ...
*******************
אֵיתָן נַעֲמֹד בִּמְקוֹמֵנוּ,
כָּל רוּחַ רָעָה לֹא תְּזִיזֵנוּ.
אַל מֹרֶךְ, אַל עַצֶּבֶת!
בַּל תִּכְבֶּה הָאֵשׁ הַבּוֹעֶרֶת.
*******************
אֵיתָן נַעֲמֹד בִּמְקוֹמֵנוּ,
כָּל רוּחַ רָעָה לֹא תְּזִיזֵנוּ.
אַל מֹרֶךְ, אַל עַצֶּבֶת!
בַּל תִּכְבֶּה הָאֵשׁ הַבּוֹעֶרֶת.
*******************
___ עִבְרִית
רַק עִבְרִית צַלְצֵל ____
בַּת תֵּימָן שְׁחַרְחֹרֶת שְׁזוּפַת ___

רַק עִבְרִית דִּבְּרָה אִתִּי בְּלֵיל יָרֵחַ
רַק עִבְרִית לָחַשׁ לִי אָז קוֹלָהּ הָרַךְ

בַּחֲנוּת וּבָרְחוֹב, 
תֵּאַטְרוֹן וְקוֹלְנֹעַ
עִם נַעֲרָה בְּמָחוֹל 
עִם קָטָן וְגָדוֹל
וְשׁוֹטֵר ____

עַל הַכֹּל עִם הַכֹּל 
רַק עִבְרִית תְּדַבֵּר כָּאן
תְּנַשֵּׁק בַּחוּרָה
יְדוּעָה וְזָרָה
____ בַּת תֵּימָן

[בית כלי]
בַּחֲנוּת וּבָרְחוֹב...


*******************
אִכְלוּ, יְלָדִים, לֶחֶם "תּוֹצֶרֶת"!
צָמְחָה הַחִטָּה עַל-יַד יָם-כִּנֶּרֶת

עָמְלוּ אַנְשֵׁי דְּגַנְיָה בְּזֵעַת אַפַּיִם
שָׁם אוֹר הַשֶּׁמֶשׁ גָּדוֹל שִׁבְעָתַיִם

שָׁם שׁוֹמֵר לֹא יָנוּם, חוֹרֵשׁ לֹא יִישַׁן
שָׁם יוֹדֵעַ לִזְרֹעַ גַּם יֶלֶד בַּגַּן.

אִכְלוּ, יְלָדִים, לֶחֶם "תּוֹצֶרֶת"!
צָמְחָה הַחִטָּה לְיַד הַכִּנֶּרֶת.

*******************
הַרְבֵּה שָׁנִים אָכַלְנוּ פִּתּוֹת
וְשָׁתִינוּ מִפִינְגָ'אנִים
עַד שֶׁבָּאוּ בֶּן-גּוּרְיוֹנִים
וְשֶׁרְתּוֹקִים וּוַיְצְמָנִים
הֵם אָמְרוּ שֶׁפָּלֶשְׂתִּין לָהֶם שַׁיֶּכֶת
וְשֶׁאֲנַחְנוּ יְכוֹלִים מִכָּאן לָלֶכֶת
*******************
בְּבוֹר עַתִּיק-יוֹמִין הַיּוֹנִים תֶּהֱימֶנָה
מִנְּקִיקָיו – עוֹרֵק-מַיִם עוֹד נַחְפֹּשׂ!
הוֹ-הוֹ-הוֹ-הוֹ עוֹד נַחְפֹּשׂ!

בַּמִּשְׁטָח הַזָּרוּעַ – לַהֲקוֹת-כָּנָף
אֶל הַתֵּל תִּצְפֹּרְנָה,
וְחוֹפְזוֹת בִּיעָף –
אֶל אַדְמוֹת לָכִישׁ.
*******************
כִּי ה' אֱלֹהֶיךָ
מְבִיאֲךָ אֶל-אֶרֶץ טוֹבָה
אֶרֶץ נַחֲלֵי מָיִם

עֲיָנֹת וּתְהֹמֹת יֹצְאִים בַּבִּקְעָה וּבָהָר
אֶרֶץ חִטָּה וּשְׂעֹרָה וְגֶפֶן וּתְאֵנָה וְרִמּוֹן
אֶרֶץ-זֵית שֶׁמֶן וּדְבָשׁ.
*******************
לֹא שַׁרְתִּי לָךְ אַרְצִי,
וְלֹא פֵּאַרְתִּי שְׁמֵךְ
בַּעֲלִילוֹת גְּבוּרָה
בִּשְׁלַל קְרָבוֹת.
רַק עֵץ יָדַי נָטְעוּ
חוֹפֵי יַרְדֵּן שׁוֹקְטִים,
רַק שְׁבִיל כָּבְשׁוּ רַגְלַי
עַל פְּנֵי שָׂדוֹת.

אָכֵן דַּלָּה מְאוֹד,
יָדַעְתִּי זֹאת, הָאֵם,
אָכֵן דַּלָּה מְאוֹד
מִנְחַת בִּתֵּךְ.
רַק קוֹל תְּרוּעַת הַגִּיל
בְּיוֹם יִגַּהּ הָאוֹר,
רַק בְּכִי בַּמִּסְתָּרִים
עֲלֵי עָנְיֵךְ.

*******************
אֶל-גִּנַּת אֱגוֹז יָרַדְתִּי
לִרְאוֹת בְּאִבֵּי הַנָּחַל;
לִרְאוֹת הֲפָרְחָה הַגֶּפֶן,
הֵנֵצוּ הָרִמֹּנִים.

לְכָה דוֹדִי נֵצֵא הַשָּׂדֶה,
נָלִינָה בַּכְּפָרִים, נַשְׁכִּימָה לַכְּרָמִים.
נִרְאֶה אִם-פָּרְחָה הַגֶּפֶן,
פִּתַּח הַסְּמָדַר.

עוּרִי צָפוֹן וּבוֹאִי תֵימָן,
הָפִיחִי גַנִּי יִזְּלוּ בְשָׂמָיו;
יָבֹא דוֹדִי לְגַנּוֹ
וְיֹאכַל פְּרִי מְגָדָיו.
*******************
אֶל הַבּוֹץ נָא לִקְפֹּץ
מִי מִכֶּם יוֹדֵעַ?
אֶל הַבּוֹץ נָא לִקְפֹּץ
קְוָה-קְוָה-קְוָה צְפַרְדֵּעַ!
*******************
אֶל הַבִּצָּה בְּאֹמֶץ רוּחַ
נֵרֵד, נַכֶּה בַּמַּעְדֵּרִים!
הַךְ, הַךְ וְהַךְ וְהַךְ בְּכוֹחַ
וּנְקַעֲקֵעַ בִּירַת הַצְּפַרְדְּעִים!

חֹרְשָׁה נִטַּע מֵאֵקָלִיפְּטוּס,
עֵצִים גְּבוֹהִים וַחֲסוֹנִים.
עֲלֵה, עֲלֵה, מַעְדֵּר, עֲלֵה, עֲלֵה וָטוּס –
תְּעָלָה נִפְתָּחָה בַּמַּעֲמַקִּים!

מַעְיָן מַיִם, מַעְיָן זַךְ
יִזַּל מִפֹּה לַמֶּרְחַקִּים.
יִשְׁתּוּ מֵימָיו פּוֹעֵל וְיֶלֶד רַךְ,
יַשְׁקֶה שָׂדוֹת וְגַם כְּרָמִים.
*******************
אֶל הַגָּלִיל נַעְפִּיל!
נְיַשֵּׁר, נְסַקֵּל וְנִטַּע –
גָּלִילִים נִהְיֶה מֵעַתָּה!
נִלָּחֵם עַד חָרְמָה בַּשְּׁמָמָה
וְנַפְרֶה כָּל חֶלְקַת אֲדָמָה!
*******************
אֶל הַדּוֹדָה אֶל הַטּוֹבָה
אֵלֵךְ, אֵלֵךְ לִי
דּוֹדָה טוֹבָה, דּוֹדָה טוֹבָה
דְּמֵי חֲנֻכָּה תְּנִי!
חֲנֻכָּה הַיּוֹם! חֲנֻכָּה הַיּוֹם!

דּוֹדָה טוֹבָה נָתְנָה פְּרוּטָה
אֹמַר לָה חֵן חֵן
עַתָּה אֵלֵךְ לִי אֶל דּוֹדִי
דּוֹד, גַּם אַתָּה תֵּן!
חֲנֻכָּה הַיּוֹם! חֲנֻכָּה הַיּוֹם!

אֵין יוֹדֵעַ אַתָּה יֶלֶד
אֶל הַפְּרוּטָה, אֶל [?]
רוּץ נָא מַהֵר יֶלֶד חָבִיב
סְבִיבוֹן לְךָ קְנֵה!
רוּץ נָא מַהֵר יֶלֶד חָבִיב
סְבִיבוֹן לְךָ קְנֵה!
*******************
אֶל הָהָר יָצְאוּ הַצּוֹעֲנִים לָשׂוּחַ
עָמְדָה לְבַדָּהּ צוֹעֲנִית יְפֵהפִיָּה
עָמְדָה לְבַדָּהּ צוֹעֲנִית יָפָה

אַתְּ אֲהוּבָתִי צוֹעֲנִיָּה נֶחְמֶדֶת
עָמְדָה לְבַדָּהּ צוֹעֲנִית יְפֵהפִיָּה
עָמְדָה לְבַדָּהּ צוֹעֲנִית יָפָה

*******************
אֶל הַחֹרֶשׁ הַקָּרוֹב, רוֹב, רוֹב,
הָלַכְתִּי לִי פְּרָחִים לִקְטֹף, טוֹף, טוֹף,
וּבַחֹרֶשׁ שֶׁקֶט הַס, הַס, הַס,
רוּחַ קַל חָלַף וָגָז, גָּז, גָּז.

– נָא הַגִּידִי לִי צִפּוֹר, פּוֹר, פּוֹר:
עַד כַּמָּה שָׁנִים אֶסְפֹּר, פּוֹר, פּוֹר?
– עַד מֵאָה עֶשְׂרִים שָׁנָה, נָה, נָה,
יַלְדָּתִי הַקְּטַנְטַנָּה, נָה, נָה!

*******************
כּוֹכָב קָטָן
כּוֹכָב אוֹר
כַּמָּה אַחִים לְךָ?
קוּם סְפֹר
כֻּלָּם תִּקְרָא בְּשֵׁם?
הַאִם כֻּלָּם
אִתְּךָ שָׁם הֵם?

וְכִי יִפְּלוּ
מִנִּי רוֹם
הַאִם יְכוֹלִים
הֵמָּה קוּם?
הֵן גַּם אֶתְמוֹל
נָפְלוּ רֹב
גַּם חִפַּשְׂתִּים
אַךְ לַשָּׁוְא.

נוֹפְלִים הֵם 
מִזְּמַן אֶל זְמַן
יֵשׁ בַּחֹרְשָׁה 
וְיֵשׁ בַּגַּן.
*******************
מִן הָעִיר, מִן הַכְּרַךְ,
מִבָּתֵּי הַחוֹמָה
רוּץ חָלוּץ, קוּם וּבְרַח
אֶל הַכְּפָר!
רוּץ חָלוּץ, קוּם וּבְרַח
אֶל הַנִּיר!
לַמּוֹשָׁב, לַקִּבּוּץ,
קוּם וּבְרַח, רוּצָה-רוּץ, 
חָלוּץ!

אֶל הַכְּפָר, אֶל הַנִּיר,
קוּם וּבְרַח, רוּצָה-רוּץ, 
חָלוּץ!
אֶל אִמְּךָ, אֶל הָאֲדָמָה.

אַל תִּשְׁאַל "מַדּוּעַ",
אַל תַּגִּידָה "מַה".
זֶה לַכֹּל יָדוּעַ –
אֲדָמָה!

אֲדָמָה – זֶה שֵׁם שֶׁל אִמָּא, 
אֲדָמָה – חֲרֹשׁ קָדִימָה,
אֲדָמָה – הַיָּד עוֹבֶדֶת,
אֲדָמָה – זוֹ הִיא מוֹלֶדֶת.
אֲדָמָה, אֲדָמָה – 
מוֹלֶדֶת – אֲדָמָה.

אַל תִּשְׁאַל "מַדּוּעַ"...
*******************
עִם רֵעוֹתַי אֵרֵד מִן הֶהָרִים אֶל הַכֶּרֶם
נִבְצֹר לִי הַכְּרָמִים עַד בּוֹא, עַד בּוֹא רֵעִי
בִּכְלִי לָבָן נֵרֵד לֹא אַחֲזֹרָה בְּטֶרֶם
יָרֵחַ יַעֲלֶה יָעִיר אֶת חַמָּתִי

חַג חַג לָנוּ, נֵצֵא אֶל הַכְּרָמִים
עֶלֶם בְּזֶמֶר יַנְעִים
חַג חַג לָנוּ, מֵרֵיחַ גֶפֶן שָׁר
עֶלֶם עַלְמַת-חֵן יִבְחַר

עִם עֲלָמִים אֵרֵד מִן הֶהָרִים אֶל הַכֶּרֶם
אָתוּר בֵּין הַגְּפָנִים הֵן לִי עַלְמָה עוֹד אֵין
לֵילִי עוֹד לְפָנַי לֹא אַחֲזֹרָה בְּטֶרֶם
אֶמְצָא אֶת הַנָּאָה מִכָּל עַלְמוֹת הַחֵן.

חַג חַג לָנוּ...


*******************
אֶל הַמַּעֲיָן בָּא גְּדִי קָטָן, בָּא גְּדִי לָבָן,
	מֵאַיִן תָּבוֹא הַגְּדִי?
		וַיַּעַן לִי וַיֹּאמֶר: מֵחָרָן.

	הֲשָׁלוֹם לְלָבָן בֶּן-בְּתוּאֵל?
	הֲשָׁלוֹם לְיַעֲקֹב וּלְרָחֵל?
		וַיַּעַן הַגְּדִי וַיֹּאמֶר: שָׁלוֹם.

*******************
אֶל הַנֶּגֶב, אֶל הַנֶּגֶב
חַיָּלִים צוֹעֲדִים;
שָׁם בַּנֶּגֶב, שָׁם בַּנֶּגֶב,
גִּבּוֹרִים לוֹחֲמִים.

בְּלֵילוֹת אֲפֵלִים וְקוֹדְרִים
יְחִידָה יָצְאָה אֶל הַנֶּגֶב;
בְּלִבּוֹת פּוֹעֲמִים טְהוֹרִים
לְקַדֵּשׁ בְּדָמָם כָּל רֶגֶב.

מִמִּדְבַּר הַחוֹלוֹת וְעַד יָם,
בֵּין תִּלֵּי אֲדָמָה וְשָׁמַיִם;
הִיא עָלְתָה קָרְבָּן בְּעַד הָעָם
בְּזֶמֶר אַחֲרוֹן עַל שְּׂפָתַיִם.

אֶל הַנֶּגֶב...

בְּלֵילוֹת אֲפֵלִים וְקוֹדְרִים
יְחִידוֹת נִצְמָדוֹת אֶל כָּל רֶגֶב;
בְּלִבּוֹת פּוֹעֲמִים טְהוֹרִים
עֲדֵי עַד לִכְבֹּשׁ אֶת הַנֶּגֶב.

אֵי שָׁם בְּמֶרְחַב הַשְּׁמָמָה
גִּבּוֹרִים נָפְלוּ, אַךְ לֹא תַּמּוּ;
מִכָּל גַּיְא גִּבְעָה וְרָמָה
רַבִּים אֲחֵרִים כְּבָר קָמוּ.

אֶל הַנֶּגֶב...
*******************
עַל הָרִים עוֹלֶה הַבֹּקֶר
בַּשְּׁבִילִים רוֹעָה יוֹרְדָה
עֲדָרִים כִּתְּרוּ הַשֹּׁקֶת
בְּהֶמְיַת תּוֹדָה.

אֶל הָעַיִן רַד הַנַּעַר
שֶׁצִּפָּה לְבוֹא רוֹעָה
וְשָׁמְעוּ גְּבָעוֹת וָיַעַר
זֶמֶר לְבוֹאָהּ:

מִכַּדֵּךְ, רוֹעָה, מַיִם גָּמַעְתִּי
בְּקוֹלֵךְ, רוֹעָה, זֶמֶר שָׁמַעְתִּי.
חֲלִילֵךְ, בִּתִּי, לִי יְנַגֵּן עוֹד,
וּמַרְאֵךְ, בִּתִּי, בִּי יִתְרוֹנֵן עוֹד.
*******************
שָׁלוֹם רָב שׁוּבֵךְ, צִפּוֹרָה נֶחְמֶדֶת,
מֵאַרְצוֹת הַחֹם אֶל-חַלּוֹנִי –
אֶל קוֹלֵךְ כִּי עָרֵב מַה-נַּפְשִׁי כָלָתָה,
בַּחֹרֶף בְּעָזְבֵךְ מְעוֹנִי.
 
זַמְּרִי, סַפֵּרִי, צִפּוֹרִי הַיְקָרָה,
מֵאֶרֶץ מֶרְחַקִּים נִפְלָאוֹת,
הֲגַם שָׁם בָּאָרֶץ הַחַמָּה, הַיָּפָה,
תִּרְבֶּינָה הָרָעוֹת, הַתְּלָאוֹת;

הֲתִשְׂאִי לִי שָׁלוֹם מֵאַחַי בְּצִיּוֹן,
מֵאַחַי הָרְחוֹקִים הַקְּרוֹבִים?
הוֹי מְאֻשָּׁרִים! הֲיֵדְעוּ יָדוֹעַ
כִּי אֶסְבֹּל, הוֹי אֶסְבֹּל מַכְאוֹבִים?
 
הֲיֵדְעוּ יָדוֹעַ מָה רַבּוּ פֹה שׂוֹטְנַי,
מָה רַבִּים, הוֹי רַבִּים לִי קָמִים?
זַמְּרִי, צִפּוֹרִי, נִפְלָאוֹת מֵאֶרֶץ,
הָאָבִיב בָּהּ יִנְוֶה עוֹלָמִים.

הֲתִשְׂאִי לִי שָׁלוֹם מִזִּמְרַת הָאָרֶץ,
מֵעֵמֶק, מִגַּיְא, מֵרֹאשׁ הָרִים?
הֲרִחַם, הֲנִחַם אֱלוֹהַּ אֶת-צִיּוֹן,
אִם עוֹדָהּ עֲזוּבָה לִקְבָרִים?
 
וְעֵמֶק הַשָּׁרוֹן וְגִבְעַת הַלְּבוֹנָה –
הֲיִתְּנוּ אֶת-מֹרָם, אֶת-נִרְדָּם?
הַהֵקִיץ מִשְּׁנָתוֹ הַשָּׂב בַּיְּעָרִים,
הַלְּבָנוֹן הַיָּשֵׁן, הַנִּרְדָּם?

הֲיֵרֵד כִּפְנִינִים הַטַּל עַל הַר חֶרְמוֹן,
אִם יֵרֵד וְיִפֹּל כִּדְמָעוֹת?
וּמַה-שְּׁלוֹם הַיַּרְדֵּן וּמֵימָיו הַבְּהִירִים?
וּשְׁלוֹם כָּל-הֶהָרִים, הַגְּבָעוֹת?
 
הַאִם-עוֹד לֹא-נָבְלוּ הַפְּרָחִים שָׁתַלְתִּי
כַּאֲשֶׁר נָבַלְתִּי אָנֹכִי?
אֶזְכְּרָה יָמִים כְּמוֹהֶם פָּרַחְתִּי,
אַךְ עַתָּה זָקַנְתִּי, סָר כֹּחִי.

וְאַחַי הָעֹבְדִים, הַזּוֹרְעִים בְּדִמְעָה –
הֲקָצְרוּ בְרִנָּה הָעֹמֶר? –
מִי יִתֶּן-לִי אֵבֶר וְעַפְתִּי אֶל-אֶרֶץ
בָּהּ יָנֵץ הַשָּׁקֵד, הַתֹּמֶר!
 
כְּבָר כָּלוּ הַדְּמָעוֹת, כְּבָר כָּלוּ הַקִּצִּים –
וְלֹא הֵקִיץ הַקֵּץ עַל-יְגוֹנִי,
שָׁלוֹם רָב שׁוּבֵךְ, צִפּוֹרִי הַיְקָרָה,
צַהֲלִי-נָא קוֹלֵךְ וָרֹנִּי!
*******************
שָׁלוֹם רָב שׁוּבֵךְ, צִפּוֹרָה נֶחְמֶדֶת,
מֵאַרְצוֹת הַחֹם אֶל-חַלּוֹנִי –
אֶל קוֹלֵךְ כִּי עָרֵב מַה-נַּפְשִׁי כָלָתָה,
בַּחֹרֶף בְּעָזְבֵךְ מְעוֹנִי.

זַמְּרִי, סַפֵּרִי, צִפּוֹרִי הַיְקָרָה,
מֵאֶרֶץ מֶרְחַקִּים נִפְלָאוֹת,
הֲגַם שָׁם בָּאָרֶץ הַחַמָּה, הַיָּפָה,
תִּרְבֶּינָה הָרָעוֹת, הַתְּלָאוֹת;

הֲתִשְׂאִי לִי שָׁלוֹם מֵאַחַי בְּצִיּוֹן,
מֵאַחַי הָרְחוֹקִים הַקְּרוֹבִים?
הוֹי מְאֻשָּׁרִים! הֲיֵדְעוּ יָדוֹעַ
כִּי אֶסְבֹּל, הוֹי אֶסְבֹּל מַכְאוֹבִים?

הֲיֵדְעוּ יָדוֹעַ מָה רַבּוּ פֹה שׂוֹטְנַי,
מָה רַבִּים, הוֹי רַבִּים לִי קָמִים?
זַמְּרִי, צִפּוֹרִי, נִפְלָאוֹת מֵאֶרֶץ,
הָאָבִיב בָּהּ יִנְוֶה עוֹלָמִים.

הֲתִשְׂאִי לִי שָׁלוֹם מִזִּמְרַת הָאָרֶץ,
מֵעֵמֶק, מִגַּיְא, מֵרֹאשׁ הָרִים?
הֲרִחַם, הֲנִחַם אֱלוֹהַּ אֶת-צִיּוֹן,
אִם עוֹדָהּ עֲזוּבָה לִקְבָרִים?

וְעֵמֶק הַשָּׁרוֹן וְגִבְעַת הַלְּבוֹנָה –
הֲיִתְּנוּ אֶת-מֹרָם, אֶת-נִרְדָּם?
הַהֵקִיץ מִשְּׁנָתוֹ הַשָּׂב בַּיְּעָרִים,
הַלְּבָנוֹן הַיָּשֵׁן, הַנִּרְדָּם?

הֲיֵרֵד כִּפְנִינִים הַטַּל עַל הַר חֶרְמוֹן,
אִם יֵרֵד וְיִפֹּל כִּדְמָעוֹת?
וּמַה-שְּׁלוֹם הַיַּרְדֵּן וּמֵימָיו הַבְּהִירִים?
וּשְׁלוֹם כָּל-הֶהָרִים, הַגְּבָעוֹת?

הַאִם-עוֹד לֹא-נָבְלוּ הַפְּרָחִים שָׁתַלְתִּי
כַּאֲשֶׁר נָבַלְתִּי אָנֹכִי?
אֶזְכְּרָה יָמִים כְּמוֹהֶם פָּרַחְתִּי,
אַךְ עַתָּה זָקַנְתִּי, סָר כֹּחִי.

וְאַחַי הָעֹבְדִים, הַזּוֹרְעִים בְּדִמְעָה –
הֲקָצְרוּ בְרִנָּה הָעֹמֶר? –
מִי יִתֶּן-לִי אֵבֶר וְעַפְתִּי אֶל-אֶרֶץ
בָּהּ יָנֵץ הַשָּׁקֵד, הַתֹּמֶר!

כְּבָר כָּלוּ הַדְּמָעוֹת, כְּבָר כָּלוּ הַקִּצִּים –
וְלֹא הֵקִיץ הַקֵּץ עַל-יְגוֹנִי,
שָׁלוֹם רָב שׁוּבֵךְ, צִפּוֹרִי הַיְקָרָה,
צַהֲלִי-נָא קוֹלֵךְ וָרֹנִּי!
*******************
שָׁלוֹם רָב שׁוּבֵךְ, צִפּוֹרָה נֶחְמֶדֶת,
מֵאַרְצוֹת הַחֹם אֶל-חַלּוֹנִי -
אֶל קוֹלֵךְ כִּי עָרֵב מַה-נַּפְשִׁי כָלָתָה,
בַּחֹרֶף בְּעָזְבֵךְ מְעוֹנִי.
 
זַמְּרִי, סַפֵּרִי, צִפּוֹרִי הַיְקָרָה,
מֵאֶרֶץ מֶרְחַקִּים נִפְלָאוֹת,
הֲגַם שָׁם בָּאָרֶץ הַחַמָּה, הַיָּפָה,
תִּרְבֶּינָה הָרָעוֹת, הַתְּלָאוֹת;

הֲתִשְׂאִי לִי שָׁלוֹם מֵאַחַי בְּצִיּוֹן,
מֵאַחַי הָרְחוֹקִים הַקְּרוֹבִים?
הוֹי מְאֻשָּׁרִים! הֲיֵדְעוּ יָדוֹעַ
כִּי אֶסְבֹּל, הוֹי אֶסְבֹּל מַכְאוֹבִים?
 
הֲיֵדְעוּ יָדוֹעַ מָה רַבּוּ פֹה שוֹטְנַי,
מָה רַבִּים, הוֹי רַבִּים לִי קָמִים?
זַמְּרִי, צִפּוֹרִי, נִפְלָאוֹת מֵאֶרֶץ,
הָאָבִיב בָּהּ יִנְוֶה עוֹלָמִים.


*******************
קוּם, אַחִי, הַבֹּקֶר אוֹר
הַשָּׂדֶה נֵצֵא לִקְצֹר
יָם חִטָּה מַמְתִּין, לוֹחֵשׁ
בּוֹא, מַגָּל וּבוֹא, חֶרְמֵשׁ!

נְאַלֵּם נָא אֲלֻמּוֹת
שׁוּר, עוֹלוֹת פֹּה עֲרֵמוֹת
הַשָּׂדֶה יִשָּׂא קוֹלוֹ –
זֶה עָמָל וְזֶה פִּרְיוֹ.

רוּחַ עֶרֶב, בָּא, סָעַר
זְרֵה הַתֶּבֶן מִן הַבַּר
יַעֲלֶה גָּדִישׁ חִטָּה
לְמִזְרַע וּלְפִתָּה.
*******************
אֶל הַשָּׂדֶה! אֶל הַשָּׂדֶה!
זוּגוֹת-זוּגוֹת נֵצֵא כֻּלָּנוּ!
וְכָל אֶחָד מַעְדֵּר בַּיָּד –
כָּל יֶלֶד קָט גַּנָּן הוּא!

נֵצֵאָה, נֵצֵאָה,
אֶל הַשָּׂדֶה נֵצֵאָה!

בְּגִיל וָשִׁיר! בְּגִיל וָשִׁיר!
זוּגוֹת-זוּגוֹת יָמִינָה שְׂמֹאלָה!
שָׁם בַּשָּׂדוֹת, יְלָדִים-יְלָדוֹת,
עֵצִים רַכִּים נִשְׁתֹּלָה!

נִשְׁתֹּלָה! נִשְׁתֹּלָה!
בְּגִיל וָשִׁיר נִשְׁתֹּלָה!

אֶל הַשָּׂדֶה! אֶל הַשָּׂדֶה!
זוּגוֹת-זוּגוֹת נִצְעַד כֻּלָּנוּ!
כָּל עֵץ יִצְמַח, כָּל עֵץ יִפְרַח –
נִצְמַח, נִפְרַח גַּם אָנוּ!

קָדִימָה, קָדִימָה!
אֶל הַשָּׂדֶה קָדִימָה!
*******************
אֶל הַשָּׂדֶה לִי אֵצֵאָה
אֵצֵא לִי אֶל הַיַּעַר,
אֶקְלֹט קִרְבִּי הֶמְיַת אָבִיב
הֶמְיַת נַפְשִׁי אָעַר.

קָרוֹן אֶקְרֹן עִם הַחֶרֶס
עִם הַשְּׁדֵמוֹת סָבִיב.
עִם הַשְּׁדֵמוֹת גָּדוֹל אֶגְדַּל
לְעֵינֵי שֶׁמֶשׁ אָבִיב.

אָשִׁיר עִם קְהַל נוֹגְנֵי יַעַר
מְשׁוֹרְרֵי הַתְּחִיָּה
עִם הֶעָלִים, עִם הַצְּלָלִים
אַמְתִּיק סוֹד דּוּמִיָּה.

וּמְלֵא מְשׁוּבָה עִם הָרוּחַ
אָשׁוּט לְאֵין אַפְסַיִם
וּשְׁכוּר-שֶׁמֶשׁ, שְׁכוּר-אָבִיב
אֲנִי עִם הַדְּשָׁאִים, עִם הַדְּשָׁאִים.
*******************
שֶׁמֶשׁ, שֶׁמֶשׁ בַּשָּׁמַיִם
הַב לִי אוֹר, שִׁמְשִׁי, הַב אוֹר –
אוֹר עַל הַר וְאוֹר עַל מַיִם,
עַל הַיַּעַר וּבַיְּאוֹר.
שֶׁמֶשׁ, שֶׁמֶשׁ בַּשָּׁמַיִם,
הַב לִי אוֹר, שִׁמְשִׁי, הַב אוֹר!

שְׁפֹךְ אוֹרְךָ מִן הָרָקִיעַ
עַל כָּל צֶמַח, עַל כָּל חַי.
זְרַח, מָאוֹר גָּדוֹל, הַגִּיהַּ!
הָבָה אוֹר לִי עַד בְּלִי דַּי!
שֶׁמֶשׁ, שֶׁמֶשׁ בַּשָּׁמַיִם,
הַב לִי אוֹר, שִׁמְשִׁי, הַב אוֹר!
*******************
אֵל יִבְנֶה הַגָּלִיל,
בָּרוּךְ יִבְנֶה הַגָּלִיל!

אַטְלִיט לָנוּ בְּשׁוֹמְרוֹן,
אֵל יִבְנֶה אֶת שׁוֹמְרוֹן,
בָּרוּךְ יִבְנֶה אֶת שׁוֹמְרוֹן!

אֵל יִבְנֶה הַגָּלִיל...

גְּדֵרָה לָנוּ בִּיהוּדָה,
אֵל יִבְנֶה יְהוּדָה,
בָּרוּךְ יִבְנֶה יְהוּדָה!
*******************
הֵי בָּחוּר , שְׁמַע בָּחוּר, לְאָן לְאָן?
הוֹלֵךְ אֲנִי יוֹרֵד אֲנִי לְבֵית שְׁאָן.
לָנוּ, לָנוּ הַמִּפְעָל!

עַל גְּדוֹת הַיַּרְדֵּן בַּשְּׁמָמָה
עָלוּ חוּגִים אֶל מַעֲנִית אֲדָמָה.
לָנוּ, לָנוּ הַמִּפְעָל!

צוּר מָעוֹז לָנוּ שֶׂגֶב הַמִּפְעָל
קוּם הַנֹּעַר רֵד וּכְבֹשׁ עָלֹה נַעַל.
לָנוּ, לָנוּ הַמִּפְעָל!


*******************
אֶזְכֹּר הָיָה אָז לֵיל, בַּגַּן פָּרַח שׁוֹשָׁן (שׁוֹשָׁן)
אֵי שָׁם הַתַּן יִלֵּל בִּבְכִי יָשָׁן נוֹשָׁן
וְהוּא עִם הַתַּרְמִיל עָמַד דּוּמָם מוּלִי
הִבִּיט אֶל תּוֹךְ עֵינַי וְלָחַשׁ אָז לִי:

אַל נָא תַּגִּידִי לִי שָׁלוֹם
אַל נָא תַּגִּידִי לִי "תָּשׁוּב הֲלוֹם" 
אַל נָא תַּגִּידִי "עוֹד יָבוֹא הַיּוֹם
הַזִּכְרוֹנוֹת יִהְיוּ חֲלוֹם"
אַל נָא תַּגִּידִי לִי שָׁלוֹם
אַל נָא תַּגִּידִי "עוֹד תָּשׁוּב הֲלוֹם" 
כִּי אֶת דַּרְכִּי מָחָר עוֹטֵף הָעֲרָפֶל
וְיִשָּׁאֵר לָךְ רַק חֲלוֹם.

וְהוּא הָלַךְ לוֹ אָז מִבְּלִי שָׁלוֹם דּוּמָם
וְהַשּׁוֹשָׁן הִרְכִּין רֹאשׁוֹ, לִבּוֹ נָדַם
וְעַל הַשְּׁבִיל הַצַּר יָרַד הָעֲרָפֶל
וְרַק הַתַּן בָּכָה, בָּכָה כָּךְ כָּל הַלֵּיל.

אַל נָא תַּגִּידִי...

וְעוֹד לֵילוֹת חָלְפוּ, נָבְלוּ עוֹד שׁוֹשַׁנִּים (נָבְלוּ)
וְעִם הָעֲרָפֶל בָּכוּ הָעֲנָנִים
וְשׁוּב אֲנִי בַּגַּן בָּדָד עִם רוּחַ לֵיל 
שׁוֹמַעַת אֶת הַתַּן שֶׁכָּכָה מְיַלֵּל.

אַל נָא תַּגִּידִי...
*******************
אַל נָא תִּשְׁאָלוּנִי מַדּוּעַ,
מַדּוּעַ עָצוּב בִּי לִבִּי - 
נַפְשִׁי, כִּסּוּפִים עֲטָפוּהָ
בּוֹכָה הִיא, בּוֹכָה בְּקִרְבִּי.

מַלְּאוּ נָא, מַלְּאוּ כּוֹסוֹתֵינוּ,
כִּי צַר לִי, כֹּה צַר לִי וָמָר,
אֶשָּׂא בִּי זִכְרוֹן פְּרִידָתֵנוּ
יוֹתֵר לֹא נִשְׁאַר לִי דָּבָר.

עוֹד חַי בִּי מַרְאֶה פְּרִידָתֵנוּ,
עוֹד חַי בִּי הַיּוֹם הַנִּמְהָר...
נָרִימָה, רֵעִים, כּוֹסוֹתֵינוּ
נִּשְׁתֶּה לְזִכְרָהּ הַיָּקָר! (מַלְּאוּ-נָא...)

קוֹלָהּ מִתְרוֹנֵן בִּי עֲדַיִן...
נוּגֶה וְעָצוּב הוּא הַשִּׁיר
מִזְגוּ נָא, מִזְגוּ נָא עוֹד יַיִן,
נִּשְׁתֶּה עֲדֵי שַׁחַר יָאִיר. (מַלְּאוּ-נָא...)

הַיַּיִן - צֳרִי לְכָל פֶּגַע
מֵיטִיב הוּא בִּגְבֹר הַכְּאֵב,
מֵקֵל הוּא - וְלוּ אַף לְרֶגַע
מַשְׁקִיט וּמַרְגִּיעַ הַלֵּב ... (מַלְּאוּ-נָא...)

*******************
אֵל-נְקָמוֹת ה'
אֵל נְקָמוֹת הוֹפִיעַ
הִנָּשֵׂא, שֹׁפֵט הָאָרֶץ
הָשֵׁב גְּמוּל עַל-גֵּאִים
לַה' הַיְשׁוּעָה
עַל-עַמְּךָ בִרְכָתֶךָ סֶּלָה
*******************
אִם בַּחרֶף סוֹעֶרֶת הָרוּחַ
אִם בַּקַּיִץ לוֹהֵט הַשָּׁרָב
בַּפַּרְדֵּס מְנַמְנֵם הַתַּפּוּחַ
וּבַכֶּרֶם יָשֵׁן הָעֵנָב –

אַל נִשְׁכַּח, אל נִשְׁכַּח,
אַל נִשְׁכַּח אֶת הַצְּחוֹק,
אִם גַּם רַב הָאָבָק בַּדְּרָכִים.
מְתַקְתֵק הַשָּׁעוֹן וְזָז הַמָּחוֹג
וְחוֹלְפוֹת וְעוֹבְרוֹת הַשָּׁנִים.
‏
אִם תֵּבֵל רְעֵבָה הִיא לְלֶחֶם
וּבַיָּם עוֹד שָטוֹת אֳנִיּוֹת,
בַּל נֵשֵׁב, בַּל נֵשֵׁב, נַטֶּה שֶׁכֶם
וְנַדליק זִיק תִּקְוָה בַּלְּבָבוֹת.

אַל נִשְׁכַּח, אל נִשְׁכַּח...
*******************
אַל סְפֹד,
אַל בְּכוֹת
בְּעֵת כָּזֹאת.
אַל הוֹרֵד רֹאשׁ!
עֲבֹד! עֲבֹד!
הַחוֹרֵשׁ, חֲרֹשׁ! 
הַזּוֹרֵעַ, זְרַע!
בְּרֶגַע רַע
כִּפְלַיִם עֲמֹל,
כִּפְלַיִם יְצֹר,

וּנְטַע וַעֲדֹר,
וְסַקֵּל וּגְדֹר,
וּפַלֵּס וּסְלֹל, 
מְסִלַּת הַדְּרוֹר 
לְיוֹם הָאוֹר.
וּנְטַע וַעֲדֹר,
וְסַקֵּל וּגְדֹר,
וּפַלֵּס וּסְלֹל, 
מְסִלַּת הַדְּרוֹר 
לְיוֹם הָאוֹר!

בִּנְתִיב הָעֱנוּת
הוֹלְכָה הַפְּדוּת,
וְזוֹעֵק הַדָּם
לְנִשְׁמַת הָעָם:
הִתְנַעֵר וּפְעַל!
הִגָּאֵל וּגְאַל!
*******************
אֶל עָרִישׁ, אֶל עָרִישׁ, מַה יָּפִית
מַה יָּפִית בִּדְקָלִים עֲלֵי מַיִם!
אֶל עָרִישׁ, אֶל עָרִישׁ, מַה יָּפִית
מַה יָּפִית בִּדְקָלִים עֲלֵי מַיִם – הֵי!
אֶל עָרִישׁ, מַה יָּפִית, אֶל עָרִישׁ, 
בַּת סִינַי הַצּוֹפָה אֶל מִצְרַיִם
אֶל עָרִישׁ – הֵי!
אֶל עָרִישׁ, מַה יָּפִית, אֶל עָרִישׁ, 
מַה יָּפִית בִּדְקָלִים עֲלֵי מַיִם!

שֶׁהָיִית אֶל עָרִישׁ בּוֹגְדָה
צִפָּרְנַיִם לָטַשְׁתְּ אֶת בְּשָׂרֵנוּ
אַךְ נֻפַּץ שִׁרְיוֹנֵךְ וְנִגְדַּע
וְעַתָּה נְאַמְּצֵךְ אֶל עָרֵינוּ.

אֶל עָרִישׁ, אֶל עָרִישׁ, מַה יָּפִית
מַה יָּפִית בִּדְקָלִים עֲלֵי מַיִם!
אֶל עָרִישׁ, אֶל עָרִישׁ, מַה יָּפִית
מַה יָּפִית בִּדְקָלִים עֲלֵי מַיִם!

מוּל יַמֵּךְ הַחוֹגֵג הַכָּחֹל
הָרוֹחֵץ פַּעֲמֵי חוֹלוֹתַיִךְ
עוֹד תֵּצֵאנָה בָּנוֹת בְּמָחוֹל
בִּזְמִירוֹת יְתַנּוּ תְּפִלּוֹתַיִךְ.

אֶל עָרִישׁ, מַה יָּפִית, אֶל עָרִישׁ, 
בַּת סִינַי הַצּוֹפָה אֶל מִצְרַיִם
אֶל עָרִישׁ – הֵי!
אֶל עָרִישׁ, מַה יָּפִית, אֶל עָרִישׁ, 
מַה יָּפִית בִּדְקָלִים עֲלֵי מַיִם!

בְּנוֹפֵךְ כְּבָר זוֹהֵר הַחֲלוֹם
עֵת חוֹפֵךְ יְעַטֵּר תְּמָרַיִךְ
יֵהָפֵךְ לְסֻכָּה שֶׁל שָׁלוֹם
בַּנְּתִיבָה הַיּוֹרֶדֶת מִצְרַיִם.
הוֹ הוֹ הוֹ...
*******************
נִצְעַד בְּאוֹן אֶל הַר עַצְמוֹן
נִצְעַד, נִצְעַד אַחַי
נָבוֹא עִם עֶרֶב לְמֵירוֹן
אֶל קֶבֶר בַּר-יוֹחַאי
נִצְעַד בְּאוֹן אֶל הַר עַצְמוֹן
נָבוֹא עִם עֶרֶב לְמֵירוֹן
אֶל קֶבֶר, אֶל קֶבֶר, אֶל קֶבֶר בַּר-יוֹחַאי
 
פִּרְאֵי סְלָעִים יַעַמְדוּ תּוֹהִים
תּוֹהֶה כָּל תֵּל וָגַיְא
נֹאמַר לָהֶם בָּנִים בָּאִים
אֶל קֶבֶר בַּר-יוֹחַאי
נֹאמַר לָהֶם בָּנִים בָּאִים
נֹאמַר לָהֶם בָּנִים בָּאִים
אֶל קֶבֶר, אֶל קֶבֶר, אֶל קֶבֶר בַּר-יוֹחַאי
*******************
הַכּוֹכָב כּוֹכָבִי בַּשָּׁמַיִם
חֶרֶשׁ אֵלֶיךָ אַךְ[?] אֶתְפַּלֵּל
אֶל תִּתְּנֵנִי בָּדָד לְטַיֵּל כָּאן
נָא קָרְבֵנִי כּוֹכָבִי אֶל רָחֵל

הָהּ, רָחֵל, אֶת לִבִּי לָקְחָה שֶׁבִי
בִּרְאוֹתִי אוֹתָהּ הַלַּיְלָה
נוֹרָאָה הִיא רָחֵל, נוֹרָאָה הִיא
בָּז לִבִּי לְרִגְשׁוֹתַי בָּז

*******************
אַל תִּירָא, עַבְדִּי יַעֲקֹב,
הוֹי, חָלַמְתִּי חֲלוֹם,
אַל תִּירָא, עַבְדִּי יַעֲקֹב,
מַה נּוֹרָא הַמָּקוֹם!
נִצָּב לוֹ הַסֻּלָּם
עִם מַלְאֲכֵי שָׁמַיִם,
עוֹלִים וְיוֹרְדִים כֻּלָּם
עִם צְחוֹרֵי-כְּנָפַיִם...

יִישַׁר כּוֹחֲךָ, יַעֲקֹב, אָחָא!
קוּמָה לְדַרְכְּךָ קֶדְמָה, מִזְרָחָה!
לֵךְ קָדִימָה,
אַל תֵּחָתָה,
לֵךְ לְךָ,
כִּי תָּקוּם
הָאָרֶץ עַתָּה
לְךָ וּלְזַרְעֲךָ!

*******************
בּוֹאִי נָא אָחוֹת וּשְׁבִי לָךְ כָּאן מִנֶּגֶד,
פֶּן אֶחְדַּל לִנְשֹׁם וְאַתְּ גַּם לֹא תֵּדְעִי.
פֹּה, בְּבַיִת זֶה, מֵתִים כָּל כָּךְ בְּשֶׁקֶט...
קַר לִי לְבַדִּי.

עוֹד גָּדוֹל הַלַּיְלָה. הַמְּנוֹרָה צְהַבְהֶבֶת.
אֶת עֲצֵי הַגַּן הָרוּחַ מְנִיעָה.
עַד שֶׁבָּאת הֲלוֹם יָשְׁבָה כָּאן הַשַּׁחֶפֶת.
הִיא טוֹבָה כָּמוֹךְ, אָחוֹת רַחֲמָנִיָּה.

הִיא חִבְּקָה אוֹתִי כְּמוֹ הָיִיתִי יֶלֶד.
הִיא אָמְרָה לִי – בְּכֵה מְעַט, אַל תִּתְבַּיֵּשׁ.
יַלְדְּךָ יָתוֹם וְאִשְׁתְּךָ אֻמְלֶלֶת
וְאַתָּה תִּינוֹק בֶּן אַרְבָּעִים וָשֵׁשׁ.

אֲחוֹתִי, הֲלֹא יָדַעְתְּ וַדַּאי, הַגִּידִי
לָמָּה הַחוֹלִים נִרְאִים קְטַנִּים כָּל-כָּךְ?..
וַאֲנִי הֲלֹא אָדָם-חַיָּל הָיִיתִי,
הֵן דִּבַּרְתִּי פֶּה אֶל פֶּה עִם כְּלֵי תּוֹתָח!

זֶה הָיָה מִכְּבָר, הָעֵת אָמְנָם חוֹלֶפֶת.
אֶת בִּגְדֵי הַשְּׂרָד אֵינִי לוֹבֵשׁ מֵאָז.
לִי הִשְׁאִירוּ רַק מֶדַלְיָה וְשַׁחֶפֶת...
אַתְּ יוֹדַעַת מַה זֹּאת הַתְקָפָה שֶׁל גָּז?

עוֹד אֶזְכֹּר, אָחוֹת – שָׁמַיִם לֹא שָׁמַיִם,
רוּחַ מִתְגַּלְגֶּלֶת עַל שְׁטִיחֵי קָמָה.
חֹדֶשׁ מַאי הָיָה. נָאָה מִכָּל הַמַּאיִים
שֶׁיָּדְעָה אֵי-פַּעַם אִמָּא-אֲדָמָה.

הַגְּדוּדִים הָלְכוּ כַּאֲחוּזֵי סְחַרְחֹרֶת,
כְּיַלְדֵי בֵּית-סֵפֶר שֶׁקִּבְּלוּ יוֹם חַג.
חַיָּלִים זְקֵנִים הִתִּירוּ הַמַּחְגֹּרֶת
וְהֵרִיחוּ יַחַד שֶׁמֶשׁ וְטַבָּק.

מִן הָרֹאשׁ הֵסִירוּ אֶת כּוֹבְעֵי הַפֶּלֶד,
סִלְסְלוּ שָׂפָם וְסִלְסְלוּ בְּקוֹל –
הֵי רַגְלַיִם-לַיִם, דֶּרֶךְ מְצַלְצֶלֶת,
הֵי נֵלֵכָה-לֵכָה עַד אֲשֶׁר נִפֹּל –

וּבַמַּנְגִּינוֹת פָּרְחוּ עֲצֵי תַּפּוּחַ
וְאִמִּי שֶׁלִּי צָבְטָה אֶת לְחָיַי
וְעַל הַשָּׂדוֹת הִתְגַּלְגְּלָה הָרוּחַ
וְזָרְקָה אֵלֵינוּ מְלוֹא חָפְנֶיהָ מַאי...

עוֹד אֶזְכֹּר, אָחוֹת – פִּתְאוֹם... פִּתְאוֹם לְפֶתַע
בָּאָה הָאֵימָה, יָדַעְנוּ אֶת רֵיחָהּ!
אִמָּא צָעֲקָה – מַדּוּעַ הִתְחַבֵּאתָ?..
לָמָּה זֶה, יַלְדִּי, לָבַשְׁתָּ מַסֵּכָה?!

וַנִּפְרֹץ קָדִימָה. אֶל הַמְּעַרְבֹּלֶת.
מַסֵּכוֹת הַגָּז הִשְׁווּנוּ זֶה לָזֶה.
לְאֶחָד קָטָן פָּגַעְתִּי בַּגֻּלְגֹּלֶת
וּשְׁלֹשָׁה גְּדוֹלִים דָּקַרְתִּי בֶּחָזֶה.

כָּל חַיָּל כְּאִלּוּ לֹא זִמֵּר אַף פַּעַם.
כָּל חָלָל כְּאִלּוּ הִשְׁתּוֹמֵם לָמוּת.
בְּאֵדֵי הַמָּוֶת, בִּפְצָצוֹת הָרַעַם,
אִישׁ אָחִיו רָצַח מִפַּחַד וּתְמִימוּת.

עוֹד אֶזְכֹּר אָחוֹת – כִּי לֹא צָרִיךְ לִשְׁכֹּחַ –
הֵם הָיוּ כָּמוֹנִי. הֵם הָיוּ טוֹבִים.
רַק אָסוּר הָיָה אוֹתָם לַקְּרָב לִשְׁלֹחַ,
רַק אָסוּר הָיָה לָתֵת לָהֶם רוֹבִים!

וְכָעֵת – הִנֵּה. הַמִּלְחָמָה אֵינֶנָּה.
הַמְּנוֹרָה צְהַבְהֶבֶת. וַאֲנִי וְאַתְּ.
שְׁבַע-עֶשְׂרֵה שָׁנָה עָבְרוּ מֵאָז עַד הֵנָּה,
שָׁם הָרְגוּ אוֹתִי לְאַט. לְאַט-לְאַט.

וְהַכֹּל נִשְׁכַּח. וּפֹה מֵתִים בְּשֶׁקֶט.
וְהַמָּוֶת פֹּה צָנוּעַ וּמְנֻמָּס.
רַק אֲנִי יוֹדֵעַ – רֵאָתִי יוֹרֶקֶת
עוֹד אֶת הַשִּׂנְאָה, הָרֶצַח וְהַגָּז.

רַק אֲנִי יוֹדֵעַ שֶׁבַּמְּעַרְבֹּלֶת
בִּהְיוֹתִי פִּתְאוֹם אַחֵר, אָיֹם כָּזֶה...
לְאֶחָד קָטָן פָּגַעְתִּי בַּגֻּלְגֹּלֶת
וּשְׁלֹשָׁה גְּדוֹלִים דָּקַרְתִּי בֶּחָזֶה.

אֲחוֹתִי, עוֹד רֶגַע. שְׁנֵי בָּנִים לִי. שְׁנַיִם...
אֲהַבְתִּים מְאוֹד. לִבּוֹתֵיהֶם טוֹבִים.
אַךְ בְּבוֹא הַיּוֹם... לְמַעַן הַשָּׁמַיִם,
אַל תִּתְּנוּ לָהֶם רוֹבִים!
*******************
אַל תַּכֶּה 
זֶה לֹא נָאֶה
תֵּן לִי יָד
וְעוֹד אַחַת

חֲבֵרִים טוֹבִים נִהְיֶה
חֲבֵרִים טוֹבִים נִהְיֶה!
*******************
אַל-תִּרְאוּנִי שֶׁאֲנִי שְׁחַרְחֹרֶת, שֶׁשְּׁזָפַתְנִי הַשָּׁמֶשׁ
שְׁחוֹרָה אֲנִי וְנָאוָה, בְּנוֹת יְרוּשָׁלִָם
*******************
אַל תִּשְׁאַל מַדּוּעַ לִשְׂמֹחַ
וְהַסְּתָו לֹא תַּם
אַל תִּשְׁאַל מַדּוּעַ לִשְׁכֹּחַ
מַה שֶּׁלֹּא נִתָּן.
לָמָּה מְדוּרוֹת נַצִּיתָה
אֵשׁ נַדְלִיק עַל הַר
וּבַזִּכְרוֹנוֹת נַבִּיטָה
אֵיךְ הָפְכוּ עָפָר.

אַל תִּשְׁאַל מָתַי נַגִּיעַ
אֶל הַנַּחֲלָה
כִּי רַבָּה, רַבָּה הַדֶּרֶךְ
קֵץ הִיא לֹא תֵּדַע.
אַל תִּשְׁאַל עַל מָה וְלָמָּה
הָלְאָה יֵשׁ לָנוּד
דֶּרֶךְ לְעוֹלָם לֹא תַּמָּה
דֶּרֶךְ הַחֵרוּת.

אַל תִּשְׁאַל עַל בּוֹא הַמָּשִׁיחַ
אַל נָא, אַל תִּשְׁאַל!
בּוֹא יָבוֹא כֵּיוָן שֶׁהִבְטִיחַ
אֵין זֶה סוֹד בִּכְלָל:
שֶׁמָּא רַק נִפְתַּח דְּלָתַיִם
וְנִלְחַשׁ: יָבוֹא?
וְיָשָׁר מִן הַשָּׁמַיִם
בּוֹא יָבוֹא, יָבוֹא!
*******************
אַל-תַּשְׁלִיכֵנִי, אַל-תַּעַזְבֵנִי
הוֹשִׁיעֵנִי כִּי בָאוּ מַיִם עַד-נָפֶשׁ.
כִּי-אָמְרוּ אוֹיְבַי לִי
וְשֹׁמְרֵי נַפְשִׁי נוֹעֲדוּ יַחְדָּו
לֵאמֹר רִדְפוּהוּ וְתִפְשׂוּהוּ, 
כִּי-אֵין מַצִּיל לוֹ.
אַל-תַּשְׁלִיכֵנִי!
*******************
אַל תִּשְׁמַע, בְּנִי, לְמוּסַר אָב
וּלְתוֹרַת אֵם אַל אֹזֶן תַּט,
כִּי מוּסַר אָב הוּא: "קַו לָקָו..."
וְתוֹרַת אֵם: "לְאַט, לְאַט..."
סוּפַת-אָבִיב דּוֹבְרָה כֵן:
"הַקְשִׁיבָה, אִישׁ, לְשִׁיר הַבֵּן!"

בְּלַיְלָה קַר, בְּלֵיל אֲדָר,
בִּישׁוֹן הָאֵם, בִּישׁוֹן הָאָב,
הֲתִשְׁמַע, אֵיךְ הָרוּחַ שָׁר
אֶת שִׁיר הַבֵּן, שִׁיר גִּיל וּקְרָב?
בְּלַיְלָה קַר, בְּלֵיל אֲדָר,
הַקְשִׁיבָה אֵיךְ הָאָבִיב שָׁר...
*******************
עַל מְלוֹא רֹחַב יָם הַתְּכֵלֶת
עַל מְלוֹא רֹחַב אֵין הַסּוֹף
גַּלִּים בָּאִים, גַּלִּים נָעִים,
לֹא יִסָּפְרוּ מִנִּי רֹב.

יוֹמָם שֶׁמֶשׁ כִּי יִשָּׁקֵם
וּנְשִׁיקוֹתָיו לַהֲבוֹת אֵל,
תַּחַת כַּנְפֵי רָזֵי עוֹלָם
כִּי יַסְתִּירֵם דְּמִי הַלֵּיל.

בִּמְלֹא רֹחַב הָאֲפִיקִים
תַּחְלֹף קָרַת רֶגֶב שֵׁשׁ
וּבִרְסִיסֵי שֶׁלֶג קִצְפָּם
אַף כָּל מַעֲנֶה רַךְ אֵין יֵשׁ.

וּבְאֶפֶס אַהֲבָה צוּר יַחֲבֹקוּ
גַּם יָלֹקּוּ אֶדֶן הַר
וּבְהִפָּרְדָם תּוּגַת לֵבָב
וְכִלְיוֹן נֶפֶשׁ לָמוֹ זָר.
*******************
אֵלֶּה חָמְדָה לִבִּי
חוּסָה נָא וְאַל נָא תִּתְעַלֵּם
*******************
אֵלּוּ וְאֵלּוּ מוֹדִים,
אַשְׁרֵי מִי שֶׁלֹּא חָטָא.
מִי שֶׁחָטָא – יָשׁוּב
וְנִסְלַח (נִמְחַל) לוֹ.

אַשְׁרֵינוּ, מַה טּוֹב חֶלְקֵנוּ
וּמַה נָּעִים גּוֹרָלֵנוּ
וּמַה יָּפָה יְרוּשָׁתֵנוּ.
*******************
אֱלֹהֵינוּ אַל תִּטְּשֵׁנוּ יַעַן בְּחַרְתָּנוּ
קֹדֶשׁ קַדֵּשׁ לְמַעַן שְׁמֶךָ!
*******************
עֶלם רַב-תַּלְתַּלִּים,
הוֹי, עֶלֶם רַב-חֲמוּדוֹת.
בֵּין בַּדֵּי אַלּוֹן, אַלּוֹן
זוּג יוֹנִים צְמוּדוֹת.

זוּג יוֹנִים צְמוּדוֹת
הוֹי, לָמָּה תֶּהֱמֶינָה?
עֶלֶם אָהַב עַלְמָה,
עֶלֶם רוֹצֶה לְעָזְבֶהָ.

אִם גַּם תַּעַזְבֵנִי
לֹא אֵבְךְּ וְלֹא יֵמַר לִי
כִּי צְעִירָה עוֹדֶנִּי
בֶּן-זוּג לֹא יֶחְסַר לִי.

*******************
רֹנּוּ גִּיל זֶה נֵר אֱלֹהַּ
שִׁיר מִזְמוֹר לִקְרַאת חֶדְוָה!
בִּלְבָבוֹת שְׁכוּרֵי-שַׁלְהֶבֶת
נִתְיַצֵּב עַל סַף נָוָהּ.

יַד קְסָמֶיהָ מְאַחֶדֶת
אֶת אֲשֶׁר הַחֹק יַפְרִיד;
כָּל בְּנֵי-אָדָם אַחִים הֵם
בַּאֲשֶׁר כְּנָפָהּ תַּמְרִיא.

מִי אֲשֶׁר הִשְׂכִּיל בָּאָרֶץ
לְחָבֵר חָבֵר הֱיוֹת;
מִי יִמְצָא רַעְיָה אוֹהֶבֶת –
יִתְמַזֵּג בְּמִצְהָלוֹת!

בֵּין אִם גַּם אַחַת רַק נֶפֶשׁ
לְנַפְשׁוֹ קָנָה – יִשְׂמַח,
אַךְ אֲשֶׁר יֶחְסַר כָּל אֵלֶּה
יֵשְׂט הַצִּדָּה, יִתְיַפַּח!
*******************
אֱלֵי חוֹפֵי אַדְמַת מוֹלֶדֶת
אַט אַט נָא שׁוּטִי, שׁוּטִי סְפִינָתִי.
אֱלֵי אַרְצִי זוֹ הַנֶּחְמֶדֶת
מְכוֹרָתִי שֶׁלִּי וּפִנָּתִי.

לִיק לוֹק לִיק לוֹק, גַּלִּים יָלֹקּוּ
שִׁיק שׁוֹק שִׁיק שׁוֹק קוֹלָם יָשֹׁקּוּ,
וּסְפִינָתִי אַט אַט מַחְלֶקֶת
אֶל חוֹף אַרְצִי, אֶל חוֹף הַשֶּׁקֶט.

הַמִּגְדַּלּוֹר זוֹרֶה שַׁלְהֶבֶת,
אוֹרוֹת מְנַצְנְצִים לִי מְחַכִּים
שָׁלוֹם לָךְ אֵם, אִמָּא אוֹהֶבֶת
חוֹזֵר אֲנִי מִנְּדֹד בַּמֶּרְחַקִּים.

לִיק לוֹק לִיק לוֹק...

קַבְּלִי נָא, אִמָּא, בֵּן נִדָּח לָךְ,
הַשָּׁב מִנֶּכֶר בְּתֵבֵל זָרָה.
עָגְנִי אֶתְקַע, אֶקְרָא הֶאָח לָךְ,
רַק אַתְּ מִכָּל יָקָר לִי יְקָרָה...

לִיק לוֹק לִיק לוֹק...
*******************
יֵשׁ לָנוּ אָב זָקֵן, בָּנִים, עֵינָיו כּוֹכְבֵי אוֹרִים.
לִבְנַת זְקָנוֹ עַל מִדּוֹתָיו יוֹרְדָה גַּלִּים צְחֹרִים.
הוּא אֵלִיָּהוּ שֶׁעָלָה בָּרֶכֶב לִשְׁחָקִים
‏וּמִנִּי אָז הוּא טָס וּבָא אֵלֵינוּ לִפְרָקִים.

בְּלֵיל הַסֵּדֶר עֵת פּוֹתְחִים הַדֶּלֶת רֶגַע קָ‏ט.
עֲטוּף אַדֶּרֶת יִכָּנֵס זֶה הַזָּקֵן בַּלָּאט.
‏פָּנָיו יָפִיקוּ חֵן וָהוֹד, עֵינָיו תַּבַּעְנָה רָז,
‏וּמִכּוֹסוֹ שָׁתֹה יִשְׁתֶּה וִיבָרְכֵנוּ אָז.

עֵת הַמָּשִׁיחַ יִגָּלֶה יָבוֹא זֶה אִישׁ שֵׂיבָה,
בִּגְדֵי לָבָן יִלְבַּשׁ זַכִּים, וְיִיף עוֹד פִּי שִׁבְעָה.
פָּנָיו יַקְרִינוּ כַּחַמָּה, עֵינָיו יוֹרוּ זִיקִים,
וּבְכָל אֲשֶׁר הָלוֹךְ יֵלֵךְ יִפְּלוּ הָאֲזִיקִים.

‏בְּקוֹל חֶדְוָה קָרוֹא יִקְרָא אֶל כָּל נִדְחֵי הָעָם.
אָבוֹת, בָּנִים אָז יְקַבֵּץ ‏מִכָּל כַּנְפֵי עוֹלָם.
אֱלֵי אַרְצֵנוּ חִישׁ יוֹלִיךְ אוֹתָנוּ זֶה הַשָּׂב
בְּקוֹל שִׂמְחָה, הָמוֹן חוֹגֵג, קָהָל גָּדוֹל וָרַב.
*******************
אֵלִיָּהוּ הַנָּבִיא
אֵלִיָּהוּ הַתִּשְׁבִּי
אֵלִיָּהוּ הַגִּלְעָדִי
בִּמְהֵרָה יָבוֹא אֵלֵינוּ
עִם מָשִׁיחַ בֶּן דָּוִד.
*******************
אֵלִיָּהוּ הַנָּבִיא
אֵלִיָּהוּ הַתִּשְׁבִּי 
אֵלִיָּהוּ הַגִּלְעָדִי
בִּמְהֵרָה יָבוֹא אֵלֵינוּ 
עִם מָשִׁיחַ בֶּן דָּוִד.
*******************
אֵלִיָּהוּ הַנָּבִיא
אֵלִיָּהוּ הַתִּשְׁבִּי
אֵלִיָּהוּ הַגִּלְעָדִי
בִּמְהֵרָה יָבוֹא אֵלֵינוּ
עִם מָשִׁיחַ בֶּן דָּוִד.
*******************
אֵלֶיךָ אֶת כַּפַּי שִׁטַּחְתִּי,
יוֹמָם וָלֵיל הָגִיתִי בָּךְ.
אֵלֶיךָ אֶת לִבִּי שָׁפַכְתִּי,
גַּלְמוּד מֵרֵעַ וּמֵאָח.
אָבִי, אִמִּי עָזְבוּ אוֹתִי
אַתָּה, אֵלִי, אָסְפֵנִי נָא.
*******************
הִנֵּה הוּא אֱלִימֶלֶךְ,
הוּא בִּנְוֵה צֶדֶק מֶלֶךְ,
עוֹבֵר הוּא בָּרְחוֹבוֹת,
שׁוֹבֵר הוּא לְבָבוֹת!

כְּמוֹ בַּרְבּוּר הוֹלֵךְ הוּא,
עַל הַצִּבּוּר מוֹלֵךְ הוּא,
קַסְקֶט לוֹ עַל עֵינָיו 
וּמַסְטִיק בְּשִׁנָּיו!

יָא אֲנִי גֵּאָה,
בֵּין בָּנוֹת מֵאָה 
בִּי בָּחַר לוֹ לְרֵעָה!
הִתְגָּאִי מִרְיָם,
יֵשׁ לָךְ אֹשֶׁר - יָם!
זֶה 'לִימֶלֶךְ, זֶה לֹא סְתָם!

אֱלִימֶלֶךְ,
בִּנְוֵה צֶדֶק מֶלֶךְ!
אֱלִימֶלֶךְ,
וַאֲנִי בַּת מֶלֶךְ 
וְאַתָּה מַלְכּי,
פֹּה בִּנְוֵה צִדְקִי!
אֱלִימֶלֶךְ,
כָּךְ נֵלְכָה שְׁנֵינוּ,
אֱלִימֶלֶךְ,
בִּנְוֵה צִדְקֵנוּ,
כִּי אַתָּה מַלְכִּי 
פֹּה בִּנְוֵה צִדְקִי!

לִבִּי יֵצֵא וְיֵלֵךְ 
אֵלֶיךָ, אֱלִימֶלֶךְ!
אַךְ נְוֵה צֶדֶק סָח: 
רַק מְשַׂחֵק הוּא בָּךְ.

לַשָּׁוְא לִבֵּךְ דּוֹפֵקּ כָּךְ,
מַדּוּעַ אֲשַׂחֵק בָּךְ?
בִּשְׁבִיל מִשְׂחָק לִי יֵשׁ 
בַּנְדּוּרָה וְשֵׁשׁ-בֵּשׁ!

לִי גַּם לֹא אִכְפַּת,
אִם לְרֶגַע קָט,
תְּשַׂחֵק גַּם בִּי מְעַט!
זֶה מִשְׂחָק שֵׁנִי,
וּבָזֶה, עֵינִי,
אֱלִימֶלֶךְ רְצִינִי!

אֱלִימֶלֶךְ... 

כָּךְ בְּטַיְּלֵנוּ יַחַד 
יֵשׁ בִּנְוֵה צֶדֶק פַּחַד!
וְגַם לִבִּי רוֹעֵד 
שָׂמֵחַ וּפוֹחֵד!

מִרְיםָ, כֹּל נְוֵה צֶדֶק 
רוֹעֵד אוּלַי בְּצֶּדֶק!
אֲבָל רַק אָתְּ, מִרְיָם,
רוֹעֶדֶת לְחִנָּם!

כָּל הָרְחוֹב עִם לֵיל,
בָּנוּ מִסְתַּכֵּל -
אֱלִימֶלֶךְ מְטַיֵּל!
וְאוֹמְרִים כֻּלָּם,
יֵשׁ אָשְׁרֵךְ, מִרְיָם!
זֶה 'לִימֶלֶךְ! זֶה לֹא סְתָם!

אֱלִימֶלֶךְ...
*******************
מִי רוֹצֶה, רוֹצֶה לִשְׁמֹעַ
מַעֲשֶׂה בְּגֶזֶר!
זָרַע אוֹתוֹ בְּגַן הַיֶּרֶק
סַבָּא אֱלִיעֶזֶר.

גֶּזֶר, גֶּזֶר, גֶּזֶר, גֶּזֶר –
אֵין כָּמוֹהוּ גֶּזֶר!
זָרַע אוֹתוֹ בְּגַן הַיֶּרֶק
סַבָּא אֱלִיעֶזֶר.

פַּעַם בָּא אֶל גַּן הַיֶּרֶק
סַבָּא אֱלִיעֶזֶר.
אַחַת-וּשְׁתַּיִם – פָּשַׁט יָדַיִם
וּמָשַׁךְ בַּגֶּזֶר.

מְשֹׁךְ בַּגֶּזֶר, מְשֹׁךְ בַּגֶּזֶר –
אֵין כָּמוֹהוּ גֶּזֶר!
מְשֹׁךְ יָמִינָה, מְשֹׁךְ שְׂמֹאלָה –
לֹא יָזוּז הַגֶּזֶר!

אָצָה סָבְתָא אֱלִישֶׁבַע
אֶל הַסָּב לְעֵזֶר,
אַחַת-וּשְׁתַּיִם – פָּשְׁטָה יָדַיִם
וּמָשְׁכוּ בַּגֶּזֶר.

מְשֹׁךְ בַּגֶּזֶר...

אָצָה רָצָה אֲבִיגַיִל
אֶל סָבְתָא לְעֵזֶר.
אַחַת-וּשְׁתַּיִם – פָּשְׁטוּ יָדַיִם
וּמָשְׁכוּ בַּגֶּזֶר.

מְשֹׁךְ בַּגֶּזֶר...

אָץ וְרָץ הַבְהַב הַכֶּלֶב
אֶל הַבַּת לְעֵזֶר.
אַחַת-וּשְׁתַּיִם – פָּשַׁט רַגְלַיִם
וּמָשְׁכוּ בַּגֶּזֶר.

מְשֹׁךְ בַּגֶּזֶר...

אָץ וְרָץ חָתוּל מְיָאוּ
אֶל הַבְהַב לְעֵזֶר.
אַחַת-וּשְׁתַּיִם – פָּשַׁט רַגְלַיִם
וּמָשְׁכוּ בַּגֶּזֶר.

מְשֹׁךְ בַּגֶּזֶר...

אָץ עַכְבָּר אֲפֹר הַשֶּׁכֶם
אֶל לָקִיק לְעֵזֶר.
אַחַת-שְׁתַּיִם – פָּשַׁט רַגְלַיִם
וּמָשְׁכוּ בַּגֶּזֶר.

מְשֹׁךְ בַּגֶּזֶר, מְשֹׁךְ בַּגֶּזֶר –
אֵין כָּמוֹהוּ גֶּזֶר!
מְשֹׁךְ יָמִינָה, מְשֹׁךְ שְׂמֹאלָה –
וְיָצָא הַגֶּזֶר!
*******************
נַעֲרָה טוֹבָה יְפַת עֵינַיִם,
הַטִּי כַּדֵּךְ, הַשְׁקִינִי מַיִם.

שְׁתֵה, אֲדוֹנִי, כַּדִּי לְפָנֶיךָ,
אַחַר אֶשְׁאַב גַּם לִגְמַלֶּיךָ.

מִי אַתְּ? הַגִּידִי נָא, בַּת חַיִל,
הֲיֵשׁ מָקוֹם לָלוּן בַּלַּיִל?

אֲנִי רִבְקָה, יֵשׁ בַּיִת לָנוּ,
גַּם תֶּבֶן, גַּם מִסְפּוֹא עִמָּנוּ

חֵן חֵן, נַעֲרָה יְפַת עֵינַיִם,
עַל כִּי הִשְׁקֵית אוֹתָנוּ מַיִם.

נֶזֶם-פָּז הִנֵּה לְאָזְנַיִךְ
וּשְׁנֵי צְמִידֵי זָהָב עַל יָדַיִך.

*******************
וְשׁוּב הִנָּךְ אוֹמֶרֶת: לֹא!
מָחָר לֹא נִפָּגֵשׁ!
בֵּין כֹּה וָכֹה מָחָר אָבוֹא
אַתְּ מַדְלִיקָה בִּי אֵשׁ!
הֵן חִיְּכוּ לָנוּ שָׁמַיִם
רָמְזוּ לָנוּ מִילְיוֹן עֵינַיִם
אֶחָד הוּא הַגּוֹרָל לִשְׁנַיִם,
לָכֵן לֹא אֶתְיָאֵשׁ:

עַל שְׂפַת הַיָּם מָחָר בְּשֶׁבַע
שָׁם אֲחַכֶּה לָךְ, אֱלִישֶׁבַע.
יַחְדָּיו עַל הַסַּפְסָל נֵשֵׁבָה
וְזֹאת גַּם אֲגַלֶּה לָךְ שָׁם:

מַדּוּעַ כּוֹכָבִים יַבְהִיקוּ
הַנִּיצוֹצוֹת בַּלֵּב יַבְרִיקוּ
בְּשִׂפְתוֹתַיִךְ אֵשׁ יַדְלִיקוּ
יַסְעִירוּ בִּי הַדָּם!
*******************
אֶל-עַל בְּאֱיָּל
אֶל-עַל מַעְפִּילִים
שָׁמוֹעַ שָׁמַעְתִּי
קוֹלוֹת מִן הֶהָרִים
מַדּוּעַ אֵל-עַל
נָדַמּוּ שְׁבִילִים
יִנְווּ בָּנוּ רַק הָרוּחוֹת הַסּוֹעֲרִים?

עוּרוּ! עוּרוּ!
רוֹמוּ רוֹמוּ
מַעֲלָה! מַעֲלָה!
הֶרָה הֶרָה
אֶל פִּסְגוֹת הָרֵי גָּלִיל!

לָמָּה עוֹד לֹא בָּאוּ
מַה יִּתְמַהְמָהוּ
לָמָּה עָמְדוּ מִלֶּכֶת?

רַק יִלְלַת הַסְּעָרָה בּוֹקַעַת,
רַק שְׁמָמָה, רַק לַהַט,
וּטְלָלֵינוּ  וּלְשַׁדֵּנוּ  שֶׁמֶשׁ אֵשׁ לוֹחֶכֶת.

מַהֲרוּ, אַל תְּפַגֵּרוּ
טֶרֶם לֹא יָבַשׁ הַטַּל

מַהֲרוּ פֶּן תְּאַחֲרוּ!
עוֹד הַיּוֹם אֶל-עָל, אֶל-עָל!
*******************
יחיד:
אָלֶף, בֵּית, גִּימֶל, דָּלֶת,
לִי מַשּׂוֹר, גַּרְזֶן, מַפְסֶלֶת,
מַקְצוּעָה, פַּטִּישׁ, מַקְדֵּחַ,
בִּמְלַאכְתִּי אֲנִי שָׂמֵחַ.
    מָה אֲנִי וּמַה מְּלַאכְתִּי?

המקהלה:
אוּמָן, אוּמָן, נַגָּר אַתָּה,
וְאֵלֶּה מַעֲשֶׂיךָ:
לִגְזֹר הָעֵץ, לַעֲשׂוֹת כֵּלִים
יוֹדְעוֹת יָפֶה יָדֶיךָ.

יחיד:
הֵא, וָו, זַיִן, חֵית, טֵית, יוּד,
מִסְפָּרַיִם לִי וָחוּט,
אַף גַּם מַחַט לִי קַלָּה,
יוֹם וָלַיְלָה עֲמֵלָה.
    מָה אֲנִי וּמַה מְּלַאכְתִּי?

המקהלה:
אוּמָן, אוּמָן, חַיָּט אַתָּה,
וְאֵלֶּה מַעֲשֶׂיךָ:
לִגְזֹר אָרִיג, לִתְפֹּר בְּגָדִים
יוֹדְעוֹת יָפֶה יָדֶיךָ.

יחיד:
כַּף, לָמֶד, מֵם, נוּן, סָמֶךְ, עַיִן,
עַל כְּלֵי מְלַאכְתִּי נָא שִׂימוּ עַיִן:
הִנֵּה אֵמוּם, הִנֵּה מַרְצֵעַ,
וּבֶן-פַטִּישׁ מַסְמֵר קוֹבֵעַ.
    מָה אֲנִי וּמַה מְּלַאכְתִּי?

המקהלה:
אוּמָן, אוּמָן, סַנְדְּלָר אַתָּה,
וְאֵלֶּה מַעֲשֶׂיךָ:
לִגְזֹר הָעוֹר, לִתְפֹּר נְעָלִים
יוֹדְעוֹת יָפֶה יָדֶיךָ.

יחיד:
פֵּא, צָדִי, קוֹף, רֵישׁ, שִׁין, שִׂין, תָּו,
לִי יֵשׁ נָפָה, מָלוֹש וָדַף,
מִרְדֶּה, טַבְלָה, אַף גַּם מַבְחֵשׁ,
תַּנּוּר בּוֹעֵר תָּמִיד בָּאֵשׁ.
    מָה אֲנִי וּמַה מְּלַאכְתִּי?

המקהלה:
אוּמָן, אוּמָן, אוֹפֶה אַתָּה,
וּפֹה הֵם מַעֲשֶׂיךָ:
לָלוּשׁ בָּצֵק, לֶאֱפוֹת פִּתָּה
יוֹדְעוֹת יָפֶה יָדֶיךָ.
*******************
חֶדֶר קָטָן, צַר וְחָמִים,
וְעַל הַכִּירָה אֵשׁ;
שָׁם הָרַבִּי לְתַלְמִידָיו
מוֹרֶה אָלֶף-בֵּית.

אֶת תּוֹרָתִי, יַלְדֵי חֶמֶד,
שִׁמְעוּ, זִכְרוּ-נָא;
שְׁנוּ, יְלָדִים וַחֲזֹרוּ:
קָמָץ-אָלֶף – אָ!

שִׂימוּ עַיִן, הַטּוּ אֹזֶן
אֶל הַכָּתוּב פֹּה;
מִי שֶׁיִּקְרָא הֵיטֵב עִבְרִית,
דֶּגֶל אֶתֵּן לוֹ.

אֶת תּוֹרָתִי...

אַל נָא תִּירְאוּ, אִם בִּתְחִלָּה
יִקְשֶׁה זֶה מְאוֹד;
אַשְׁרֵי מִי שֶׁלָּמַד תּוֹרָה,
מַה לִּיהוּדִי עוֹד?

אֶת תּוֹרָתִי...

עֵת תַּזְקִינוּ אַף תָּבִינוּ
בָּאוֹתִיּוֹת שָׁם,
תִּרְאוּ כַּמָּה דְּמָעוֹת תּוֹכָן,
וְכַמָּה נַחֲלֵי דָּם.

אֶת תּוֹרָתִי...

עֵת בַּגָּלוּת תִּשְּׂאוּ עֻלְּכֶם,
אַף תֵּאָנְחוּ מַר;
בָּאוֹתִיּוֹת אָז תְּבַקְּשׁוּ
נֹחַם מִכָּל צַר.

אֶת תּוֹרָתִי...
*******************
אִם אֵין אֲנִי לִי מִי לִי?
וּכְשֶׁאֲנִי לְעַצְמִי מָה אֲנִי?
וְאִם לֹא עַכְשָׁיו, אֵימָתַי?
*******************
צִיּוֹן תַּמָּתִי, צִיּוֹן חֶמְדָּתִי
לָךְ נַפְשִׁי מֵרָחוֹק הוֹמִיָּה.
תִּשְׁכַּח יְמִינִי אִם אֶשְׁכָּחֵךְ, יָפָתִי,
עַד תֶּאֱטַר בּוֹר קִבְרִי עָלַי פִּיהָ.

לֹא אֶשְׁכָּחֵךְ, צִיּוֹן חֶמְדָּתִי!
אַתְּ, כָּל עוֹד אֱחִי, תּוֹחַלְתִּי וְשִׂבְרִי.
עֵת הַכֹּל אֶשְׁכָּחָה - אַתְּ שְׁאֵרִית נִשְׁמָתִי
וְצִיּוּן, אַתְּ - צִיּוֹן, תְּהִי עֲלֵי קִבְרִי!

*******************
אִם אֶשְׁכָּחֵךְ יְרוּשָׁלִָם תִּשְׁכַּח יְמִינִי,
תִּדְבַּק לְשׁוֹנִי לְחִכִּי אִם לֹא אֶזְכְּרֵכִי,
אִם לֹא אַעֲלֶה אֶת יְרוּשָׁלִַם עַל רֹאשׁ שִׂמְחָתִי.
*******************
אִם אֶשְׁכָּחֵךְ יְרוּשָׁלִָם תִּשְׁכַּח יְמִינִי,
תִּדְבַּק לְשׁוֹנִי לְחִכִּי אִם לֹא אֶזְכְּרֵכִי,
אִם לֹא אַעֲלֶה אֶת יְרוּשָׁלִַם עַל רֹאשׁ שִׂמְחָתִי.

*******************
אִם בָּאֲרָזִים נָפְלָה שַׁלְהֶבֶת, 
מַה יַּגִּידוּ אֲזוֹבֵי הַקִּיר?
*******************
אִם בַּנָּמָל קָשֶׁה, אָחִי, אִם בַּיַּבֶּשֶׁת רַע
אִם נַפְשְׁךָ צְמֵאָה לְגַל, לְרוּחַ סְעָרָה –
נוּ, אַל יֵאוּשׁ, נַעֲבֹד יוֹמָם וָלֵיל,
עוֹד סְפִינָתֵנוּ תַּעֲגֹן בִּנְמַל מַרְסֵיְל.

וּמַשָּׂאוֹת, שָׁם בַּנָּמָל, יִשָּׂא הָעֲזָאזֵל...
וּסְפִינָתֵנוּ תַּעֲגֹן - הֵיכָן! בִּנְמַל מַרְסֵיְל.
נוּ, אַל יֵאוּשׁ, נַעֲבֹד יָמִים בְּלִי סוֹף,
עוֹד סְפִינָתֵנוּ תַּעֲלֶה אַחִים לַחוֹף.

*******************
אִם גַּם סְגוּרָה הָאָרֶץ
וְאֵזוֹב עַל שְׁבִיל יַעֲלֶה
לַמְרוֹת כָּל צוֹרְרֵינוּ
אֲנַחְנוּ נַעֲלֶה!
כִּי יֵשׁ הַרְבֵּה דְּרָכִים
בְּעוֹלָמוֹ שֶׁל אֲדֹנַי
וְאִם לֹא כֻּלָּם פְּרָחִים
תֹּכֶן גַּם לַדְּוַי.

לָה לָה לָה...
אֲנַחְנוּ נַעֲלֶה!
*******************
אִם גַּרְעִין זָרַעְתָּ, בְּטַח!
עֵץ נָטַעְתָּ לֹא לַמָּוֶת
בַּל תִּדֹּם הַלְמוּת מַקָּבֶת,
רַד אֲנָךְ עַל הַנִּדְבָּךְ.

וּלְבֵנָה עַל לְבֵנָה נַנִּיחַ
עַד נַגְבִּיהַּ הָאָרִיחַ,
כֵּן תֶּחֱזַק, תֶּחֱזַק הַלְמוּת מַקָּבֶת,
עֵץ נָטַעְתָּ לֹא לַמָּוֶת –
הֵן גַּרְעִין זָרַעְתָּ, בְּטַח!
הֵן גַּרְעִין זָרַעְתָּ, בְּטַח!
*******************
אִם הֻפַּלְנוּ –
לֹא נִבְהַלְנוּ!
עַל כָּל "פַּטְרִיָּה" וּ"סְטְרוּמָה" 
שׁוּב נָקוּמָה.
אִם נִשְׁבַּרְנוּ – 
עֹז הִגְבַּרְנוּ!
עֹז הִגְבַּרְנוּ וְנַגְבִּיר!

כִּי זֹאת הָאָרֶץ, זֹאת, אַחֶרֶת אַיִן,
וּבָהּ נִחְיֶה וְלֹא נִתַּם, אַחַי,
וּבָהּ נִפְקַח, לֹא נַעֲצֹם עֵינַיִם,
כִּי חַי, עוֹד חַי,
עוֹד עַם יִשְׂרָאֵל חַי!

אִם הֻקַּפְנוּ - 
לֹא נִטְרַפְנוּ!
אֶת הַתַּיִל עוֹד נִגְזֹרָה 
וְנַעֲבֹרָה!
אִם נִגְזַרְנוּ - 
לֹא נִגְמַרְנוּ!
לֹא נִגְמַרְנוּ, לֹא נִגְמֹר!

כִּי זֹאת הָאָרֶץ...
*******************
אִם יַעֲזֹר לָנוּ אֱלֹהֵינוּ,
תֵּדְעוּ מַה נַּעֲשֶׂה?
אִם יַעֲזֹר לָנוּ כָּל עַמֵּנוּ,
תֵּדְעוּ מַה נִּבְנֶה?

נִבְנֶה, נִבְנֶה עָרִים וּמוֹשָׁבוֹת,
בַּיִת לְאֻמִּי לָעַד;
חֲלוּצִים, פּוֹעֲלִים, אֲלָפִים וּרְבָבוֹת,
שׂוֹנְאֵי יִשְׂרָאֵל – אַף לֹא אֶחָד!

נִכְבֹּשׁ כְּבִישִׁים, נָסֹל מְסִלּוֹת,
דַּרְכֵי צִיּוֹן לָעַד;
נַעֲבֹד, נִרְקֹד יָמִים וְלֵילוֹת,
בְּלִי אַהֲבָה – אַף לֹא אֶחָד!

הַלְוַאי, הַלְוַאי, הַלְוַאי וְיִהְיֶה כֵּן!
הַלְוַאי, הַלְוַאי, הַלְוַאי וְיִהְיֶה כֵּן!

נְסַדֵּר קְבוּצוֹת, מוֹשָׁבִים, נִסְיוֹנוֹת,
נִסֵּי נִסְיוֹנוֹת לָעַד;
נְעַבֵּד תַּקְצִיבִים עַל פִּי שֶׁבַע קְרָנוֹת
דֶּפִיצִיטִים אַף לֹא אֶחָד!

בָּתֵּי-סֵפֶר, גִּימְנַסְיוֹת, אַף אוּנִיבֶרְסִיטָה,
תַּרְבּוּת עִבְרִית לָעַד;
נְלַמֵּד בַּמֻּפְלָא[?], נְחַנֵּךְ עַל פִּי שִׁטָּה,
עַמֵּי אָרֶץ אַף לֹא אֶחָד!

הַלְוַאי...
אִם יַעֲזֹר...

נָקִים דּוֹר, יִלְמַד הַרְבֵּה יִתְעַמֵּל,
דּוֹר רַעֲנָן לָעַד;
יָשִׁיר, יָעֹז, תְּחִיָּה יְסַמֵּל,
בְּלִי מִשְׁמַעַת אַף לֹא אֶחָד!

הַלְוַאי...
*******************
נִיעַ, נוּעַ, 
עֲנָנִים,
אֵם כִּנֶּרֶת נָמָה נִים,
רוּחַ, רוּחַ
אַט יָפוּחַ,
אַט.
שָׁט לוֹ, שָׁט לוֹ, 
חֶרֶשׁ נָד לוֹ
חֶבֶר עֹנִי,
דַּיָּגִים,
וּבַשֶּׁקֶט קוֹל יָקִים:

אֵם כִּנֶּרֶת,
רַק עָלַיִךְ
מְזַמֶּרֶת 
כָּל דּוּגִית,
אַתְּ אַחַת רַק
הַשּׁוֹמֶרֶת
שִׁיר הַשֶּׁפַע
לְתָמִיד.
לִי מִשֶּׁקֶט 
וּמֵעֹנִי
אַתְּ אוֹרֶגֶת 
אֶת הַפְּדוּת,
מִי רוֹצֶה בָּךְ 
עוֹד כָּמוֹנִי
לַחֲתֹר 
וְגַם לָמוּת.
*******************
אִמָּא בַּבַּיִת בּוֹדֶדֶת
מַה לָּהּ פְּנִינִים וְזָהָב?
עִם הַתְּמוּנָה מִתְיַחֶדֶת;
בֵּן לָהּ יָקָר שָׁם בַּקְּרָב.
שׁוּב הַדִּמְעָה הִיא יוֹרֶדֶת,
שׁוּב הִיא קוֹרֵאת בַּמִּכְתָּב –

אִמָּא,
לְאוֹר פָּנַיִךְ נִצְעַד קָדִימָה, אִמָּא,
אִמָּא, אֶת הָאוֹיֵב נַחְרִימָה,
הִיא דִּמְעוֹתַיִךְ, אִמָּא,
יַחַד כּוֹסִית עוֹד נָרִימָה,
אָנוּ נִצַּחְנוּ אֶת הַגּוֹרָל,
לָנוּ שִׂחֵק הַמַּזָּל!

אִמָּא, בּוֹא יָבוֹא הַיּוֹם 
וְאֵלַיִךְ אָשׁוּב
אִמָּא נֶחְמֶדֶת,
אַל תִּהְיִי בּוֹדֶדֶת –
שׁוּב אָשׁוּב.
*******************
אִמָּא יְקָרָה לִי, יְקָרָה
אִמָּא יְקָרָה לִי, יְקָרָה
אִמָּא יְקָרָה שֶׁלִּי
מְאוֹד אוֹהֶבֶת הִיא אוֹתִי
מְאוֹד מְאוֹד
מְאוֹד מְאוֹד

אֲחַיֵּךְ אֵלַיִךְ, אֲחַיֵּךְ
אֲחַיֵּךְ אֵלַיִךְ, אֲחַיֵּךְ
שִׁיר קָטָן אָשִׁירָה לָךְ
כִּי אֲנִי אוֹהֵב אוֹתָךְ
אוֹהֵב אוֹתָךְ
אוֹהֵב אוֹתָךְ
*******************
הוֹי, אִמָּא, אִמָּא'לֶה
אַל נָא, אַל נָא תִּבְכִּי, הוֹי אִמָּא'לֶה
שִׁירִי, שִׁירִי מַנְגִּינוֹת אֵינְסוֹף
וְאַקְשִׁיב לָךְ _______.
*******************
אָמַר רַבִּי עֲקִיבָא, 
אָמַר רַבִּי עֲקִיבָא: 

וְאָהַבְתָּ לְרֵעֲךָ 
לְרֵעֲךָ כָּמוֹךָ 

זֶה כְּלָל גָּדוֹל, גָּדוֹל בַּתּוֹרָה 
זֶה כְּלָל גָּדוֹל בַּתּוֹרָה. 


*******************
אֱמֶת, אֵל, שִׁמְךָ מִקֶּדֶם 
בָּרָאתָ הָעוֹלָם בְּנֵס 
טוֹב שְׁלַח לְמִזְרַח קֶדֶם
טוֹב שְׁלַח לְמִזְרַח קֶדֶם. 
לְצִיּוֹן עִירְךָ עַמְּךָ כַּנֵּס 
לְצִיּוֹן עִירְךָ עַמְּךָ כַּנֵּס. 

טֶאֱנָה דִּיר נָהּ דִּיר טֶאֱנָה דִּיר טֶאֱנָה 

לְצִיּוֹן עִירְךָ עַמְּךָ כַּנֵּס 
לְצִיּוֹן עִירְךָ עַמְּךָ כַּנֵּס. 

יָהּ שְׁלַח אֶת אִישׁ שְׁלוֹמִי 
וּבְנֵה מַהֵר בֵּית אוּלַמִּי 
נָא בְּדַרְכִּי, הֱיֵה עִמִּי 
נָא בְּדַרְכִּי, הֱיֵה עִמִּי
חַזֵּק לָעַד אֶת לְאֻמִּי 
חַזֵּק לָעַד אֶת לְאֻמִּי. 

טֶאֱנָה דִּיר נָהּ... 


*******************
אֱמֶת כִּי מִבַּלְעֲדֶיךָ אֵין לָנוּ מֶלֶךְ
גּוֹאֵל מוֹשִׁיעַ אֱמֶת
*******************
אַנְדּוּלְקָה, יַלְדָּתִי
לָךְ כָּל לִבִּי, חֲמוּדָה
אַנְדּוּלְקָה, יַלְדָּתִי
לָךְ לְבָבִי.

יְקַנְּאוּ בִּי כָּל הַבַּחוּרִים
עֵת אָנוּ מְטַיְּלִים,
יְקַנְּאוּ בִּי כֻּלָּם
עֵת לֶכְתִּי אֶל בֵּיתֵךְ.
*******************
הַרְחֵק בִּדְמִי לֵיל אֹפֶל אַנְדָּלוֹז
נִשְׁמַע פִּתְאוֹם קוֹל זֶמֶר
עִם קוֹל תֻּפִּים
תֻּפֵּי מְחוֹלוֹת
דְּרָכִים אֲפֵלוֹת
הַרְחֵק בִּשְׁאוֹן דּוּמִיָּה
שָׁם סוּפָה הוֹמִיָּה
שָׁם יַעֲלֹז בְּזַעַם עֹז
עַם אַנְדָּלוֹז
בְּקֶצֶב סְעָרָה
בְּלִי חִיל וּבְלִי מוֹרָא
שָׁחֹר הַלַּיְלָה הַשִּׁכּוֹר
תֻּפִּים זוֹרֵי מָגוֹר

מַעְגָּל סוֹבֵב
וְזֶמֶר עַם דּוֹבֵב
חֹרְשׁוֹת עֵינֶיהָ שְׂטָנִים
לַ לַ לַ לַ
חֲנִית נִצֶּבֶת
מוּל עַלְמָה
בְּאֵשׁ שְׂטָנִים
אָדֹם נִגָּר דָּמָהּ
לַיְלָה לַיְלָה

לְנֹכַח שַׁלְהֶבֶת יוֹקֶדֶת
יוֹצֵאת בְּסוּפַת מָחוֹל, בַּמָּחוֹל
עַלְמַת אַנְדָּלוֹז רוֹקֶדֶת
יוֹצֵאת בְּסוּפַת חוֹל
כְּמוֹ לַיְלָה כָּחֹל

קוֹל תֻּפִּים תּוֹפֵף
וְזֶמֶר עַם דּוֹבֵב...
*******************
אָנָה הָלַךְ דּוֹדֵךְ
הַיָּפָה בַּנָּשִׁים
אָנָה פָּנָה דּוֹדֵךְ
וּנְבַקְשֶׁנּוּ עִמָּךְ
דּוֹדִי יָרַד לְגַנּוֹ
לַעֲרוּגוֹת הַבֹּשֶׂם


*******************
אָנוּ בָּאנוּ אַרְצָה
לִבְנוֹת וּלְהִבָּנוֹת בָּהּ
*******************
אָנוּ הַדּוֹר הֶחָזָק, הַצָּעִיר
מִלְחֶמֶת הַחֹפֶשׁ בְּאֹמֶץ נַגְבִּיר
אָנוּ הַדּוֹר עֲתִידוֹת נְחַשֵּׁל
נֹעַר, הִכּוֹן לַקְּרָב הַגּוֹאֵל!
עַל כֵּן דָּרַסְנוּ קָדִימָה
אַחְדוּת אוֹתָנוּ תְּשַׁחְרֵר
וְאִם אוֹיֵב יְאַיֵּם
וְנִצָּחוֹן נְסַיֵּם
הֱיֵה נָכוֹן! הֱיֵה נָכוֹן! הֱיֵה נָכוֹן!
הוֹבִילֵנוּ לְדֶגֶל אָדֹם!
הוֹבִילֵנוּ לִקְרַאת הַנִּצָּחוֹן!
הֵן עָזַרְתָּ לְשִׁשִּׁית הַתֵּבֵל
לְנַתֵּק אֲזִיקֵי הַבַּרְזֶל.
*******************
אָנוּ הוֹלְכִים כְּמוֹ מֵתִים...
*******************
אָנוּ כֻּלָּנוּ יָדַעְנוּ כִּי בָּאנוּ
מֵאֶרֶץ נוֹשֶׁבֶת אֶל אֶרֶץ נִדַּחַת
כִּי פֹּה יְשִׂימוֹן הוּא וְלָנוּ נָכוֹנוּ
רָעָב וְקַדַּחַת. 

וְאַף עַל פִּי כֵן הַאֲמֵן נַאֲמִין
כִּי אָנוּ נָקוּם אַף אִם שֶׁבַע נִפֹּל
הַיְשִׁירוּ הָעַיִן, הַגְבִּירוּ הַקּוֹל!
*******************
"אָנוּ נִהְיֶה הָרִאשׁוֹנִים",
כֹּה אָמַרְנו אָח אֶל אָח.
אָנוּ נִהְיֶה בֵּין הַבּוֹנִים,
נֵט הַמֵּיתָר, נֵט אֲנָךְ.

אָנוּ הוֹלְכִים, אָנוּ בָּאִים,
יֵשׁ עֲבוֹדָה עַד בְּלִי דַּי.
נִטַּע עֵצִים בֵּין הַסְּלָעִים
גַּם בָּהָר וְגַם בַּגַּיְא.

אָנוּ נָסֹל אֶת הַכְּבִישִׁים
נַחְצֹב צוּר לְאַבְנֵי גִּיר.
"הֵידָד", יַעֲנוּ הַפַּטִּישִׁים,
בְּשִׁירֵנוּ אֶת הַשִּׁיר.

עוֹד לֹא יָצְאוּ הָעֲדָרִים,
כָּל הָעוֹלָם יָשֵׁן עוֹד.
שַׁחַר מַלְבִּין עַל הֶהָרִים – 
קוּם הֶחָלוּץ, קוּם עֲבֹד!

אִם עָגַמְתָּ לְמַזְכֶּרֶת
יָד אֲהוּבָה, בִּרְכַּת-אֵם.
הוֹמִים גַּלִּים בַּכִּנֶּרֶת,
אַךְ אֶל לִבֵּךְ הוֹמִים הֵם.

עַד כִּי תַּעֲטֹף תֵּבֵל צִלָּהּ,
וְיֵט רָקִיעַ אֵשׁ וָדָם.
סֹלּוּ, סֹלּוּ הַמְּסִלָּה,
פַּנּוּ דֶּרֶךְ, שְׁבִיל הָעָם!
*******************
"אָנוּ נִהְיֶה הָרִאשׁוֹנִים",
כֹּה אָמַרְנו אָח אֶל אָח.
אָנוּ נִהְיֶה בֵּין הַבּוֹנִים,
נֵט הַמֵּיתָר, נֵט אֲנָךְ.

אָנוּ הוֹלְכִים, אָנוּ בָּאִים,
יֵשׁ עֲבוֹדָה עַד בְּלִי דַּי.
נִטַּע עֵצִים בֵּין הַסְּלָעִים
גַּם בָּהָר וְגַם בַּגַּיְא.

אָנוּ נָסֹל אֶת הַכְּבִישִׁים
נַחְצֹב צוּר לְאַבְנֵי גִּיר.
"הֵידָד", יַעֲנוּ הַפַּטִּישִׁים,
בְּשִׁירֵנוּ אֶת הַשִּׁיר.

עוֹד לֹא יָצְאוּ הָעֲדָרִים,
כָּל הָעוֹלָם יָשֵׁן עוֹד.
שַׁחַר מַלְבִּין עַל הֶהָרִים –
קוּם הֶחָלוּץ, קוּם עֲבֹד!

אִם עָגַמְתָּ לְמַזְכֶּרֶת
יָד אֲהוּבָה, בִּרְכַּת-אֵם.
הוֹמִים גַּלִּים בַּכִּנֶּרֶת,
אַךְ אֶל לִבֵּךְ הוֹמִים הֵם.

עַד כִּי תַּעֲטֹף תֵּבֵל צִלָּהּ,
וְיֵט רָקִיעַ אֵשׁ וָדָם.
סֹלּוּ, סֹלּוּ הַמְּסִלָּה,
פַּנּוּ דֶּרֶךְ, שְׁבִיל הָעָם!
*******************
"אָנוּ נִהְיֶה הָרִאשׁוֹנִים",
כֹּה אָמַרְנו אָח אֶל אָח.
אָנוּ נִהְיֶה בֵּין הַבּוֹנִים,
נֵט הַמֵּיתָר, נֵט אֲנָךְ.

אָנוּ הוֹלְכִים, אָנוּ בָּאִים,
יֵשׁ עֲבוֹדָה עַד בְּלִי דַּי.
נִטַּע עֵצִים בֵּין הַסְּלָעִים
גַּם בָּהָר וְגַם בַּגַּיְא.

אָנוּ נָסֹל אֶת הַכְּבִישִׁים
נַחְצֹב צוּר לְאַבְנֵי גִּיר.
"הֵידָד", יַעֲנוּ הַפַּטִּישִׁים,
בְּשִׁירֵנוּ אֶת הַשִּׁיר.

עוֹד לֹא יָצְאוּ הָעֲדָרִים,
כָּל הָעוֹלָם יָשֵׁן עוֹד.
שַׁחַר מַלְבִּין עַל הֶהָרִים – 
קוּם הֶחָלוּץ, קוּם עֲבֹד!

אִם עָגַמְתָּ לְמַזְכֶּרֶת
יָד אֲהוּבָה, בִּרְכַּת-אֵם.
הוֹמִים גַּלִּים בַּכִּנֶּרֶת,
אַךְ אֶל לִבֵּךְ הוֹמִים הֵם.

עַד כִּי תַּעֲטֹף תֵּבֵל צִלָּהּ,
וְיֵט רָקִיעַ אֵשׁ וָדָם.
סֹלּוּ, סֹלּוּ הַמְּסִלָּה,
פַּנּוּ דֶּרֶךְ, שְׁבִיל הָעָם!
*******************
אָנוּ נוֹשְׂאִים לַפִּידִים
בְּלֵילוֹת אֲפֵלִים.
זוֹרְחִים הַשְּׁבִילִים מִתַּחַת רַגְלֵינוּ
וּמִי אֲשֶׁר לֵב לוֹ
הַצָּמֵא לָאוֹר -
יִשָּׂא אֶת עֵינָיו וְלִבּוֹ אֵלֵינוּ
לָאוֹר וְיָבוֹא!

נֵס לֹא קָרָה לָנוּ -
פַּךְ שֶׁמֶן לֹא מָצָאנוּ.
לָעֵמֶק הָלַכְנוּ, הָהָרָה עָלִינוּ,
מַעַיְנוֹת הָאוֹרוֹת
הַגְּנוּזִים גִּלִּינוּ.

נֵס לֹא קָרָה לָנוּ -
פַּךְ שֶׁמֶן לֹא מָצָאנוּ.
בַּסֶּלַע חָצַבְנוּ עַד דָּם -
וַיְּהִי אוֹר!
*******************
אָנוּ עוֹלִים וְשָׁרִים
עַל חֳרָבוֹת וּפְגָרִים.
אָנוּ פּוֹסְעִים וְעוֹבְרִים
וּבָאוֹר וּבַחֲשֵׁכָה.
 
וּבְיוֹדְעִים וּבְלֹא יוֹדְעִים
אֶת הַדֶּרֶךְ נֵלְכָה,
אָנוּ עוֹלִים וְשָׁרִים
אָנוּ שָׁרִים וְעוֹלִים.

*******************
שֶׁמֶשׁ יָרְדָה בְּשׁוּלַיִךְ,
לַיְלָה עַל גַּיְא וְהָרִים.
שִׁירִי, אַרְצִי, אֶת שִׁירַיִךְ –
אָנוּ עָלַיִךְ שׁוֹמְרִים.

בַּשָּׂדוֹת מְנַגּנֶת הָרוּחַ
נִגּוּנִים שֶׁל סוֹדוֹת וּסְתָרִים.
לֹא יָנוּם לְבָבִי, לֹא יָנוּחַ
כִּי לִבּוֹת כָּל בָּנַיִךְ עֵרִים.
רוּחַ, רוּחַ מְלַטֶּפֶת עֵינֵי הַשּׁוֹמְרִים.
בַּשָּׂדוֹת עוֹד נוֹגֶנֶת הָרוּחַ
נִגּוּנִים שֶׁל שָׂדוֹת וּסְתָרִים.

אֹפֶל עָטַף מֶרְחָבַיִךְ,
חִיל יְרַחֵף בָּאֲוִיר,
אוֹר כּוֹכָבִים בְּשָׁמַיִךְ
זֹהַר חֲלוֹם יַאֲדִיר.

בַּשָּׂדוֹת עוֹד נוֹגֶנֶת הָרוּחַ...

שַׁחַר עוֹלֶה בְּהָרַיִךְ,
אוֹרוּ פָּנַיִךְ מִפָּז.
אָנוּ שׁוֹמְרִים עַל גְּבוּלַיִךְ –
שִׁירִי, אַרְצִי, כְּמֵאָז!

בַּשָּׂדוֹת עוֹד נוֹגֶנֶת הָרוּחַ...
*******************
אֱנוֹשׁ כֶּחָצִיר יָמָיו
כְּצִיץ הַשָּׂדֶה כֵּן יָצִיץ.
כִּי רוּחַ עָבְרָה-בּוֹ וְאֵינֶנּוּ
וְלֹא-יַכִּירֶנּוּ עוֹד מְקוֹמוֹ.
וְחֶסֶד ה' מֵעוֹלָם 
וְעַד-עוֹלָם עַל-יְרֵאָיו
וְצִדְקָתוֹ לִבְנֵי בָנִים.
*******************
אֱנוֹשׁ כֶּחָצִיר יָמָיו
כְּצִיץ הַשָּׂדֶה כֵּן יָצִיץ.
כִּי רוּחַ עָבְרָה-בּוֹ וְאֵינֶנּוּ
וְלֹא-יַכִּירֶנּוּ עוֹד מְקוֹמוֹ.
וְחֶסֶד ה' מֵעוֹלָם 
וְעַד-עוֹלָם עַל-יְרֵאָיו
וְצִדְקָתוֹ לִבְנֵי בָנִים.
*******************
נִבְנֶה אַרְצֵנוּ, אֶרֶץ מוֹלֶדֶת,
כִּי לָנוּ, לָנוּ אֶרֶץ זֹאת.
נִבְנֶה אַרְצֵנוּ, אֶרֶץ מוֹלֶדֶת,
זֶה צַו דָּמֵנוּ, זֶה צַו הַדּוֹרוֹת.
נִבְנֶה אַרְצֵנוּ עַל אַף כָּל מַחְרִיבֵינוּ
נִבְנֶה אַרְצֵנוּ בְּכֹחַ רְצוֹנֵנוּ.
קֵץ עַבְדוּת מַמְאֶרֶת,
אֵשׁ חֵרוּת בּוֹעֶרֶת,
הוֹד תִּקְוָה מַזְהֶרֶת
בָּנוּ יַסְעִירוּ הַדָּם,
צְמֵאֵי חֵרוּת,
קוֹמְמִיּוּת,
נִצְעַד בְּעֹז לִקְרַאת שִׁחְרוּר הָעָם.

נָקוּם, נֵלֵכָה יַחַד קָדִימָה,
נוֹסִיפָה כֹּחַ, עֹז נַגְבִּיר.
נָקוּם, נֵלֵכָה יַחַד קָדִימָה,
תִּקְוַת עַם נֶצַח דַּרְכֵּנוּ תָּאִיר.
כֻּלָּנוּ אָנוּ, דִּגְלֵי מַחֲנֶה פּוֹסֵעַ,
כֻּלָּנוּ אָנוּ, צְלִילֵי שִׁיר דְּרוֹר בּוֹקֵעַ,
צְלִיל מִלֵּב פָּצוּעַ,
גִּיל בִּלְתִי יָדוּעַ,
שְׁבִיל עוֹד לֹא קָבוּעַ
בָּנוּ יַסְעִירוּ הַדָּם.
וּבְצַעַד אוֹן
וּבִטָּחוֹן
נִצְעַד בְּעֹז לִקְרַאת שִׁחְרוּר הָעָם!
*******************
אֲנַחְנוּ חֶבֶר פּוֹעֲלִים
עוֹבְדִים כָּל יוֹם בְּלִי הֶרֶף
מְלֵאוֹת יָדֵינוּ עֲבוֹדָה
מִבֹּקֶר וְעַד עֶרֶב
בְּזֵעַת אַפֵּנוּ לַחְמֵנוּ נֹאכַל
בְּשִׁיר וּבִרְנָנָה עֲבוֹדָתֵנוּ נְכַל!
*******************
אֲנַחְנוּ נֵרוֹת,
אוֹרוֹת וּצְבָעִים,
מִכַּנְפוֹת מוֹלֶדֶת
אֲנַחְנוּ בָּאִים.

עוֹלִים בַּקָּנִים
דּוֹלְקִים בַּמְּנוֹרָה
לִזְרֹחַ פֹּה יַחַד
בְּחַג הָאוֹרָה.



*******************
אֲנַחְנוּ עֲקִיבָא, אֲנַחְנוּ הוֹלְכִים
בְּשִׁירָה, בְּזִמְרָה וּבְרֹן (וּבְרֹן)
זוֹרַחַת הַשֶּׁמֶשׁ מֵאֶרֶץ דָּרוֹם
לְשִׂמְחָה, לְחֵרוּת, לְצִיּוֹן (לְצִיּוֹן)

הֵי, קָדִימָה! הֵי, קָדִימָה!
הֵי, קָדִימָה וְהֵידָד!
כָּאן צוֹעֶדֶת עֲקִיבָא
כָּאן דּוֹרֶכֶת עֲקִיבָא
עֲקִיבָא מֵאֶרֶץ יִשְׂרָאֵל!
*******************
אֲנַחְנוּ צוֹפֵי מוֹשָׁבָה
אֲנַחְנוּ אַנְשֵׁי עֲבוֹדָה
יְחִי אֲנַחְנוּ הַצּוֹפִים
עַל כָּל מִכְשׁוֹל מְצַפְצְפִים
*******************
אֲנַחְנוּ שָׁרִים לָךְ, מוֹלֶדֶת וָאִמָּא,
אֶת שִׁיר הַשִּׁירִים לֶעָמָל.
כָּל עוֹד הָאֵשׁ בִּלְבָבֵנוּ פְּנִימָה,
מִפִּינוּ שִׁירֵךְ לֹא יֶחְדַּל.

בָּרַחְנוּ מִנֶּכֶר בְּעֹנִי, בִּבְלִי מַה.
שָׁמַרְנוּ תִּפְאֶרֶת רַק לָךְ.
אֲנַחְנוּ בָּנִים רַק לְאִמָּא, לְאִמָּא.
אֲנַחְנוּ כֻּלָּנוּ שֶׁלָּךְ.

זִכְרִי כִּי נִשְׁבַּעְנוּ לָלֶכֶת קָדִימָה,
לִבֵּנוּ יְגַל לָךְ הַסּוֹד.
אֲנַחְנוּ רוֹצִים לֶאֱהֹב אוֹתָךְ, אִמָּא.
אֲנַחְנוּ רוֹצִים בָּךְ לִחְיוֹת.

עַל תְּכֵלֶת שָׁמַיִךְ הַבִּיטִי נָא, אִמָּא,
פּוֹרְחִים עוֹד כְּרוּבֵי הַחֲלוֹם.
אַתְּ לֹא תַּאֲמִינִי, אוֹתָךְ כִּי נָשִׂימָה
מוֹלֶדֶת עָמָל וְשָׁלוֹם.

*******************
אֲנִי, אַתָּה וְהוּא
וְמוֹיְשֶׁהלֶ'ה קַצְקֶלְיוּ
הָלַכְנוּ לְטַיֵּל
בְּאֶרֶץ יִשְׂרָאֵל.

אָכַלְנוּ חֲבִיתָה
וְמוֹיְשֶׁהלֶ'ה בָּכָה;
שָׁתִינוּ מִיץ לִימוֹן
לְמוֹיְשֶׁהלֶ'ה קָרָה אָסוֹן!

טְרָה לָה לָה...
*******************
אֲנִי וְאַתְּ, אַתְּ וַאֲנִי –
שְׁנֵינוּ יַחַד "מַחֲנוֹת הָעוֹלִים".
כַּמָּה טוֹב וְכַמָּה נָעִים
לִהְיוֹת חָבֵר בַּ"מַּחֲנוֹת הָעוֹלִים"!
כַּמָּה טוֹב וְכַמָּה נֶחְמָד
לִהְיוֹת חָבֵר בַּ"קִּבּוּץ הַמְּאֻחָד"!
*******************
שְׁחוֹרָה אֲנִי וְנָאוָה
שֶׁשְּׁזָפַתְנִי הַשָּׁמֶשׁ

אֲנִי חֲבַצֶּלֶת הַשָּׁרוֹן 
שׁוֹשַׁנַּת הָעֲמָקִים

אַל תִּרְאוּנִי שֶׁאֲנִי שְׁחַרְחֹרֶת
שֶׁשְּׁזָפַתְנִי הַשָּׁמֶשׁ
*******************
אֲנִי חַיַּלְצִ'יק חָרוֹשִׁי מַלְצִ'יק
וְיֵשׁ לִי טַנְק וְיֵשׁ לִי אֲוִירוֹן
וְיֵשׁ לִי סוּס חָרוֹשִׁי רוּסְק
חָרוּשִׁי רוּסְקִי רוּסְקִי מִן הַדּוֹן
*******************
אֲנִי יְשֵׁנָה וְלִבִּי עֵר
קוֹל דּוֹדִי דוֹפֵק פִּתְחִי-לִי אֲחֹתִי
פִּתְחִי-לִי פִּתְחִי-לִי רַעְיָתִי
שֶׁרֹּאשִׁי נִמְלָא-טָל
קְוֻצּוֹתַי רְסִיסֵי לָיְלָה
*******************
[עברית]
זֶה הַשַּׁעַר לַאֲדֹנָי
(הֵי דּוּנַי דּוּנַי)
צַדִּיקִים יָבוֹאוּ בּוֹ
(הֵי דּוּנַי דּוּנַי)

[ערבית]
הָדָ'ה אֶל בָּאבּ לָאִלְלָהִי
(הֵי דּוּנַי דּוּנַי)
____________
(הֵי דּוּנַי דּוּנַי)

[עברית]
אֲנִי לְדוֹדִי וְדוֹדִי לִי
(הֵי דּוּנַי דּוּנַי)
תִּשְׁתּוּ מַשְׁקֶה, תְּנוּ גַּם לִי
(הֵי דּוּנַי דּוּנַי)

[ערבית]
אָנָא לָעָמִי, וָועָמִי לִי
(הֵי דּוּנַי דּוּנַי)
אִשְׁרַאבּ עַארַאק, וָותְנִינִי
(הֵי דּוּנַי דּוּנַי)

[עברית]
יָסוֹר תְּיַסְּרֵנִי
(הֵי דּוּנַי דּוּנַי)
רַק לָמָוֶת אַל תִּתְּנֵנִי
(הֵי דּוּנַי דּוּנַי)

[ערבית]
תַּאֲדוֹבּ תַּאֲדוֹבְּנִי
(הֵי דּוּנַי דּוּנַי)
פַאט לַלְמוּת לָא צָלֵבְּנִי
(הֵי דּוּנַי דּוּנַי)
*******************
אֲנִי מַאֲמִין בֶּאֱמוּנָה שְׁלֵמָה בְּבִיאַת הַמָּשִׁיחַ  
וְאַף עַל פִּי שֶׁיִּתְמַהְמֵהַּ  
עִם כָּל זֶה אֲחַכֶּה לּוֹ בְּכָל יוֹם
שֶׁיָּבוֹא
*******************
שַׂחֲקִי, שַׂחֲקִי עַל הַחֲלוֹמוֹת,
זוּ אֲנִי הַחוֹלֵם שָׂח.
שַׂחֲקִי כִּי בָאָדָם אַאֲמִין,
כִּי עוֹדֶנִּי מַאֲמִין בָּךְ.

כִּי עוֹד נַפְשִׁי דְרוֹר שׁוֹאֶפֶת,
לֹא מְכַרְתִּיהָ לְעֵגֶל-פָּז,
כִּי עוֹד אַאֲמִין גַּם בָּאָדָם,
גַּם בְּרוּחוֹ, רוּחַ עָז.

רוּחוֹ יַשְׁלִיךְ כַּבְלֵי-הֶבֶל,
יְרוֹמְמֶנּוּ בָּמֳתֵי-עָל;
לֹא בָּרָעָב יָמוּת עוֹבֵד,
דְּרוֹר – לַנֶּפֶשׁ, פַּת – לַדַּל.

שַׂחֲקִי כִּי גַּם בְּרֵעוּת אַאֲמִין,
אַאֲמִין כִּי עוֹד אֶמְצָא לֵב,
לֵב – תִּקְווֹתַי גַּם תִּקְווֹתָיו,
יָחוּשׁ אֹשֶׁר, יָבִין כְּאֵב.

אַאֲמִינָה גַּם בֶּעָתִיד,
אַף אִם יִרְחַק זֶה הַיוֹם,
אַךְ בּוֹא יָבוֹא – יִשְּׂאוּ שָׁלוֹם
אָז וּבְרָכָה לְאֹם מִלְּאֹם.

יָשׁוּב יִפְרַח אָז גַּם עַמִּי,
וּבָאָרֶץ יָקוּם דּוֹר,
בַּרְזֶל-כְּבָלָיו יוּסַר מֶנּוּ,
עַיִן-בְּעַיִן יִרְאֶה אוֹר.

יִחְיֶה, יֶאֱהַב, יִפְעַל, יַעַשׂ,
דּוֹר בָּאָרֶץ אָמְנָם חָי,
לֹא בֶּעָתִיד, בַּשָּׁמַיִם –
חַיֵּי-רוּחַ לוֹ אֵין דָּי.

אָז שִׁיר חָדָשׁ יָשִׁיר מְשׁוֹרֵר,
לְיֹפִי וְנִשְׂגָּב לִבּוֹ עֵר;
לוֹ, לַצָּעִיר, מֵעַל קִבְרִי
פְּרָחִים יִלְקְטוּ לַזֵּר.

*******************
אֲנִי מִן הַמִּדְבָּר
אֲנִי הוּא הַתָּמָר
מַעְיָן זַךְ לְרַגְלַי
שׁוֹטְפִים, קוֹלְחִים מֵימָיו
*******************
אוֹתִי הַחֲבֵרוֹת כֻּלָּן
בְּלִי הֶרֶף שׁוֹאֲלוֹת:
מַדּוּעַ זֶה עֵינַיִךְ כֹּה
גְּדוֹלוֹת וַאֲפֵלוֹת?

וּמָה אַתְּ חִנָּנִית כָּל-כָּךְ?
וּמָה אַתְּ בַּיְשָׁנִית כָּל-כָּךְ?
וְלָמָּה זֶה נִימַת קוֹלֵךְ
נוּגָה וְנִגּוּנִית כָּל-כָּךְ?

וְלָמָּה כֹּה שׁוֹנָה הִנָּךְ 
מִכָּל הַבַּחוּרוֹת?
וְלָמָּה זֶה חוֹלְמוֹת כָּל-כָּךְ
עֵינַיִךְ הַשְּׁחוֹרוֹת?

לָזֶה יֶשְׁנָה לִי רַק תְּשׁוּבָה אַחַת:
אֲנִי מִצְּפַת!
אֲנִי מִצְּפַת!
הָרוּחַ, הֶהָרִים וְהַלֵּילוֹת
נָתְנוּ בִּי זוּג עֵינַיִם אֲפֵלוֹת.
שָׁמַיִם שֶׁל גָּלִיל וּמֵי-מֵרוֹם
הִשְׁכִּינוּ בְּעֵינֵי אֶת הַחֲלוֹם.
אֶצְלֵנוּ גֶּזַע שֶׁכָּזֶה,
אֶצְלֵנוּ טֶבַע שֶׁכָּזֶה,
אֶצְלֵנוּ מִין סְבִיבָה כָּזֹאת...
כֵּן, כָּכָה זֶה אֶצְלִי בִּפְרָט – 
אֲנִי מִצְּפַת!
אֲנִי מִצְּפַת!
זֶה בִּי נִדְבַּק, זֶה בִּי נִקְלַט – 
אֲנִי מִצְּפַת!
אֲנִי מִצְּפַת!

הִגִּיעַ יוֹם, לַמֶּרְחַקִּים
בְּחִיר לִבִּי הָלַךְ.
וְחַבְרוֹתַי אוֹמְרוֹת לִי: דַּי!
הוּא לֹא יִזְכֹּר אוֹתָךְ!

הוּא יַעֲזֹב, הוּא לֹא יִזְכֹּר,
וְאֶל אַחֶרֶת הוּא יַחְזֹר,
אַחֶרֶת הוּא יֹאהַב אָהוֹב,
כִּי נְעָרוֹת יֶשְׁנָן לָרֹב.

אֲבָל אֲנִי לַכֹּל, לַכֹּל
עוֹנָה בִּצְחוֹק גָּדוֹל:
אִם גַּם בָּנוֹת יֶשְׁנָן לָרֹב – 
אוֹתִי אֵין לַעֲזֹב!

וְיֵשׁ לָזֶה סִבָּה אוּלַי אַחַת:
אֲנִי מִצְּפַת!
אֲנִי מִצְּפַת!
אֶפְשָׁר לָנוּס אֶל יָם וְאֶל מִדְבָּר,
אֲבָל אוֹתִי לִשְׁכֹּחַ אִי-אֶפְשָׁר!
אוּלַי גַּם שָׁם יָפוֹת כָּמוֹנִי יֵשׁ,
אֲבָל אוֹתִי נוֹשְׂאִים בַּלֵּב כָּאֵשׁ!
אֶצְלֵנוּ גֶּזַע שֶׁכָּזֶה,
אֶצְלֵנוּ טֶבַע שֶׁכָּזֶה,
אֶצְלֵנוּ מִין סְבִיבָה כָּזֹאת...
כֵּן, כָּכָה זֶה אֶצְלִי בִּפְרָט – 
אֲנִי מִצְּפַת!
אֲנִי מִצְּפַת!
אִם בִּי נִתְפַּסְתָּ, אֵין מִפְלָט! 
אֲנִי מִצְּפַת!
אֲנִי מִצְּפַת!


*******************
אֲנִי נַהַג רַכֶּבֶת
לְאָן אַתֶּם רוֹצִים?
אָנוּ רוֹצִים לִנְסֹעַ
לְגַן הַיְּלָדִים.
אָנוּ רוֹצִים לִנְסֹעַ
לְגַן הַיְּלָדִים.

הִכָּנְסוּ נָא יְלָדִים
הִכָּנְסוּ נָא לַתָּאִים.
כֻּלָּנוּ שְׂמֵחִים –
לַגַּן אָנוּ נוֹסְעִים.
כֻּלָּנוּ שְׂמֵחִים –
לַגַּן אָנוּ נוֹסְעִים.
*******************
אֲנִי נָכְרִי, מִסְכֵּן עַל דֶּרֶךְ
וְחַי בְּתוֹךְ עוֹלָם שֶׁל דְּוַי.
נָכוֹן לִי רַק עַבְדוּת וָפֶרֶךְ
בַּדֶּרֶךְ בָּהּ אֶשָּׂא רַגְלַי.

אֲנִי הוֹלֵךְ לִרְאוֹת אֶת אִמָּא
אָשׁוּב וְלֹא אוֹסִיף נְדֹּד.
אֶת הַיַּרְדֵּן דַּרְכִּי עוֹבֶרֶת
רַק אֶת בֵּיתִי אֶרְצֶה לִרְאוֹת.

*******************
אֲנִי נוֹשֵׂא עִמִּי אֶת צַעַר הַשְּׁתִיקָה,
אֶת נוֹף הָאֵלֶם שֶׁשָּׂרַפְנוּ אַז מִפַּחַד,
הֲלֹא אָמַרְתְּ אֵלַי: "הָעִיר כָּל כָּךְ רֵיקָה"
הֲלֹא אָמַרְתְּ אֵלַי: "נִשְׁתֹּק מְעַט בְּיַחַד".

בְּחַלּוֹנִי קָמְלוּ כְּבָר שׁוֹשַׁנֵּי הַנֹּחַם,
בְּחַלּוֹנִי נִסְתַּם חֲזוֹן הַמֶּרְחָבִים,
רַק הָרְחוֹבוֹת עוֹד מְחַיְּכִים בִּמְלוֹא הָרֹחַב,
אֶל כָּל אֶשְׁנָב מֻצָּת בְּאוֹר הָעֲרָבִים.

בּוֹאִי נֵצֵא שׁוּב לַחוּצוֹת אוֹתָם הָלַכְנוּ,
אֶל סַפְסְלֵי הָאֲהוּבִים בְּגַן הָעִיר.
אוּלַי נִפְגֹּשׁ עוֹד בַּפָּנִים אֲשֶׁר שָׁכַחְנוּ,
אוּלַי נִשְׁמַע עוֹד מֵחָדָשׁ אוֹתוֹ הַשִּׁיר.

בַּחֲלוֹמוֹת הָהֵם עַל הַסַּפְסָל הַקַּר,
בַּחֲלוֹמוֹת הָהֵם נַרְדִּים אֶת עֲבָרֵנוּ,
עַד שֶׁיּוֹם אֶחָד, גָּבוֹהַּ וּמֻכָּר,
יִפֹּל שׁוּב בִּנְשִׁיקוֹת עַל צַוָּארֵינוּ.
*******************
הסביבון:
אֲנִי – סְבִיבוֹן!
סְבִיבוֹן שֶׁל מִי?
שֶׁל יֶלֶד קָט
וּשְׁמוֹ אוּרִי.

הַכֹּל יוֹדְעִים
אֶת זֶה הַקָּט:
עַלִּיז-זָרִיז,
שׁוֹבָב הוּא לֹא מְעַט!

הילדים:
סַפֵּר, סְבִיבוֹן,
סַפֵּר, מֶה הָיָה?
סַפֵּר, סַפֵּר,
סַפֵּר, מַה קָּרָה?

הסביבון:
רָאָה אוֹתִי
יוֹצֵא בְּמָחוֹל –
קָרָא וְאָמַר:
"גַּם אֲנִי יָכוֹל!"

רָאָה אוֹתִי
סוֹבֵב בַּמַּעְגָּל
קָרָא וְאָמַר:
"דָּבָר זֶה קַל!"

הילדים:
סַפֵּר, סְבִיבוֹן,
סַפֵּר עוֹד וְעוֹד!
סִפּוּר כָּזֶה
מְעַנְיֵן מְאֹד!

הסביבון:
אָמַרְתִּי לוֹ:
"בֹּא נִתְחָרֶה,
מִי יִסְתּוֹבֵב
יוֹתֵר יָפֶה!"

עָנָה אוּרִי:
"דָּבָר קָטָן...
הָבָה נִתְחָרֶה,
הִנְנִי מוּכָן!"

הילדים:
סַפֵּר, סְבִיבוֹן,
סְבִיבוֹן טוֹב.
סַפֵּר, סַפֵּר,
מֶה הָיָה הַסּוֹף?

הסביבון:
יָצָאנוּ אָז
לְהִתְחָרוֹת
מִי יַאֲרִיךְ
לָסֹב, לִרְקֹד.

רָקַדְנוּ כֹּה,
סוֹבַבְנוּ כָּךְ –
פִּתְאוֹם, מַה יֵּשׁ?
טַח-טַ-רַ-רַח!...

הילדים:
טַח-טַ-רַ-רַח!
נָפַל, נָפַל הַקָּט! – – –
אַךְ זֶהוּ קָט,
שׁוֹבָב הוּא לֹא מְעַט!
*******************
אֲנִי עוֹמֶדֶת בַּמַּעְגָּל
וּמַבִּיטָה סְבִיבִי
אֲנִי מוֹשִׁיטָה אֶת יָדִי
לַחֲבֵרָה שֶׁלִּי
בַּיַּעַר, בַּיַּעַר, בַּיַּעַר
נִרְקֹד, נִרְקֹד
בַּיַּעַר, בַּיַּעַר, בַּיַּעַר
נִרְקֹד!
*******************
אֲנִי עוֹרְבָא פּוֹרֵחַ
עָיַפְתִּי גַּם יָגַעְתִּי
עָיַפְתִּי מִלֶּכֶת וּמִנְּדֹד
חָלִיל קָטָן הָיָה לִי
נָפַל, אָבַד לִי בְּדַרְכִּי
בְּדַרְכִּי, אָבַד לִי בְּדַרְכִּי
אַל נָא בְּצַעַר, אַחָא
הִנֵּה מָצָאתִי שֶׁאָבַד
שֶׁאָבַד, מָצָאתִי שֶׁאָבַד.
*******************
אֲנִי פּוּרִים, אֲנִי פּוּרִים
שָׂמֵחַ וּמְבַדֵּחַ
הֲלֹא רַק פַּעַם בַּשָּׁנָה
אָבוֹא לְהִתְאָרֵחַ

רַבִּי פּוּרִים, רַבִּי פּוּרִים
אֱמֹר נָא לִי מַדּוּעַ
מַדּוּעַ לֹא יָחוּל פּוּרִים
פַּעֲמַיִם בַּשָּׁבוּעַ

הֵידָד פּוּרִים, הֵידָד פּוּרִים
הַכּוּ תֹּף וּמְצִלְתַּיִם
הוֹ מִי יִתֵּן וּבָא פּוּרִים
לְחֹדֶשׁ לְחָדְשַׁיִם
*******************
אֲנִי פֶּרַח קָטָן, 
צוֹמֵחַ לִי בַּגַּן.
רֵיחִי נָעִים מְאוֹד מְאוֹד,
וּבוֹאוּ אִתִּי לִרְקֹד!
לָה-לָה לָה-לָה...
רֵיחִי נָעִים מְאוֹד מְאוֹד;
בּוֹאוּ אִתִּי לִרְקֹד!
*******************
אֲנִי בָּחוּר שׂוֹנֵא סְקַנְדָּלִים, פוּי, זֶה זֶפֶת.
אַךְ אִם דַּיָּר עַל רֹאשׁ דַּיָּר מַשְׁלִיךְ עָצִיץ,
אוֹ שְׁנֵי שְׁכֵנִים מַכִּים שְׁלִישִׁי עַל הַקַּרְקֶפֶת,
זֶה מְעַנְיֵן אוֹתִי לָגֶשֶׁת לְהָצִיץ.

בְּצִבּוּרֵנוּ, גַּם בְּעֹשֶׁר גַּם בְּעֹנִי,
יֵשׁ תּוֹפָעוֹת שֶׁבָּן הֵצַצְתִּי בִּפְרָטוּת.
זֶה מְעַנְיֵן אוֹתִי בְּאֹפֶן פְּרִינְצִיפְּיוֹנִי
מִן הַבְּחִינָה הַנַּעֲלָה שֶׁל חֲזִירוּת.

וּכְשֶׁעַסְקָן לוֹקֵחַ שֹׁחַד שְׁמוֹנִים לַא"יִים,
אֲנִי נִגָּשׁ, וּבְקוֹל מָתוֹק מִנִּי עָסִיס
אוֹמֵר: יַרְשֶׁה לִי אֲדוֹנִי לְרֶגַע-שְׁנַיִם
רַק לְהָצִיץ אֵיךְ הוּא מַכְנִיס אֶת זֶה לַכִּיס

אֲנִי רוֹצֶה רַק לְהָצִיץ, רַק לְהָצִיץ וְלֹא יוֹתֵר,
אֲנִי אֵינֶנִּי מִתְעָרֵב, אֲנִי לֹא רַב וְלֹא שׁוֹטֵר,
זֶה מְעַנְיֵן אוֹתִי בְּאֹפֶן תֵּאוֹרֶטִי
שֶׁאֲדוֹנִי הוּא, כַּנִּרְאֶה, עַסְקָן לֹא פֶּתִי.
זֶה מְעַנְיֵן אוֹתִי בְּאֹפֶן פְּרִינְצִיפְּיוֹנִי,
בְּאֵיזֶה חֵן כְּבוֹדוֹ לוֹקֵחַ אֶת הַמּוֹנִי,
אֲנִי רוֹצֶה רַק לְהָצִיץ, רַק לְהָצִיץ וְלֹא יוֹתֵר.
אֲנִי מַרְגִּישׁ, אִם כָּךְ אוֹ כָּךְ - 
כִּי לְהָצִיץ אֲנִי מֻכְרָח.

מִבַּחוּרָה נָאֶה אֲנִי נָמֵס כַּדּוֹנַג
אַךְ מֵחֻפּוֹת אֲנִי יָרֵא כְּמִמַּפְצִיץ
אֲנִי יוֹדֵעַ שֶׁהַנִּשּׂוּאִים הֵם עֹנֶג
אוֹי וַי, מִפְּנֵי שֶׁכְּבָר הִסְפַּקְתִּי לְהָצִיץ

יֵשׁ בַּחוּרִים אֶצְלֵנוּ, כֵּן, פְּרוֹלֶטַרְיָטִים
אַךְ מְעַנְיֵן רַק לְהָצִיץ בְּבֹקֶר אוֹר
אֵיךְ הֵם עַצְמָם נֶהְפָּכִים לְבַעֲלֵי-בָּתִּים
וּמִתְלַמְּדִים לִפְשֹׁט כִּפְלַיִם אֶת הָעוֹר

בְּהִוָּלְדִי אָמַר לִי הַמּוֹהֵל, רַב גַּדִּי:
לָמָּה יָצָאתָ לְעוֹלָם, בָּחוּר אַמִּיץ
אֲזַי עָנִיתִי כָּךְ: כֵּיוָן שֶׁכְּבָר יָצָאתִי
אָדוֹן מוֹהֵל, אֲנִי רוֹצֶה כְּבָר לְהָצִיץ

אֲנִי רוֹצֶה רַק לְהָצִיץ, רַק לְהָצִיץ וְלֹא יוֹתֵר
אֲנִי בְּשֶׁקֶט אֶעֱבֹר, לֹא אֶתְעָרֵב, לֹא אֲדַבֶּר
זֶה מְעַנְיֵן אוֹתִי בְּאֹפֶן תֵּאוֹרֶטִי
לְהִתְהַלֵּךְ קְצָת בָּעוֹלָם, אִם כְּבָר נִבְרֵאתִי
זֶה מְעַנְיֵן אוֹתִי בְּאֹפֶן פְּרִינְצִיפְּיוֹנִי
פָּשׁוּט לִרְאוֹת אֵיךְ יִסְתַּדֵּר בָּחוּר כָמוֹנִי
אֲנִי רוֹצֶה רַק לְהָצִיץ, רַק לְהָצִיץ וְלֹא יוֹתֵר
אָדוֹן מוֹהֵל, אִם כָּךְ אוֹ כָּךְ - 
אוֹי, לְהָצִיץ אֲנִי מֻכְרָח

בֵּין מַנְהִיגֵנוּ מִשְׁתַּנֶּה מַצָּב הָרוּחַ
מִטּוֹב לְרַע וְכֵן לְהֶפֶךְ בְּהָקִיץ
וְזֶה מִפְּנֵי שֶׁסֵּפֶר הֶעָתִיד פָּתוּחַ
אֲבָל בַּסֵּפֶר לֹא מַרְשִׁים עוֹד לְהָצִיץ

לָכֵן יֶשְׁנוֹ בִּי חֵשֶׁק רַב, עַל זֶה הָרֶקַע
כֵּן, שְׁאִיפָה כָּזֹאת מוּזֶרֶת וּמְשֻׁנָּה
לָקוּם לָקוּם פֹּה לִתְחִיָּה, לוּ רַק לְרֶגַע
בְּעוֹד מֵאָה, מָאתַיִם, שְׁלֹשׁ מֵאוֹת שָׁנָה

וּבְזוֹ הָאָרֶץ הַגְּדוֹלָה וְהַפּוֹרַחַת
בְּתֵל-אָבִיב הַכַּבִּירָה וְהַהוֹמָה
לִי יִצְעֲקוּ שׁוֹטְרִים: לִישׁוֹן לֵךְ, שֵׁד מִשַּׁחַת
וְאָנֹכִי אָז אֶתְחַנֵּנָה בְּדִמְעָה

אֲנִי רוֹצֶה רַק לְהָצִיץ, רַק לְהָצִיץ וְלֹא יוֹתֵר
אֲנִי בְּשֶׁקֶט אֶעֱבֹר, לֹא אֶתְעָרֵב, לֹא אֲדַבֶּר
זֶה מְעַנְיֵן אוֹתִי בְּאֹפֶן תֵּאוֹרֶטִי
שֶׁפֶּסִימִיסְט הָיִיתִי קְצָת - וְנִתְבַּדֵּיתִי
זֶה מְעַנְיֵן אוֹתִי בְּאֹפֶן פְּרִינְצִיפְּיוֹנִי
לִרְאוֹת בָּאָרֶץ יְהוּדִים אֲבָל מִילְיוֹנִים
אֲנִי רוֹצֶה רַק לְהָצִיץ, רַק לְהָצִיץ וְלֹא יוֹתֵר
כֵּן רַבּוֹתַי, אִם כָּךְ אוֹ כָּךְ, 
אֲזַי לְהָצִיץ אֲנִי מֻכְרָח.

*******************
אֲנִי רָעֵב
בִּטְנִי מִצְטַמֶּקֶת מֵרָעָב
אִם לֹא אֹכַל תִּדָּבֵק
הַבֶּטֶן שֶׁלִּי לַגַּב.

הָאֲכִילָה
אוֹתִי מוֹצִיאָה אֶל הַמֶּרְחָב
אִם לֹא אֹכַל תִּדָּבֵק
הַבֶּטֶן שֶׁלִּי לַגַּב.

אִם לֹא אֶהְיֶה שָׂבֵעַ אָז אֶשְׁתַּגֵּעַ
אִם לֹא אֶהְיֶה שָׂבֵעַ אָז אֶשְׁתַּגֵּעַ
לַ לַ לָה...

אֲנִי רָעֵב!
*******************
אַנְקוֹר קָטָן אַנְקוֹר רַךְ
מַקּוֹר צָהֹב  לְךָ, קוּם פְּתַח
וּמִפִּתִּי פְּתּוֹתִים פְּתּוֹתִים
קַח קַח קַח קַח

אַנְקוֹר קָטָן אַנְקוֹר רַךְ
חַם הַיּוֹם מְאֹד וָצַח
נָעִים לָשִׁיר גַּם לְכַרְכֵּר
כָּךְ כָּךְ כָּךְ כָּךְ

אַנְקוֹר קָטָן אַנְקוֹר רַךְ
וְאֵינְךָ יָרֵא מִן הַפַּח?
שׁוּר, חֲתוּלִי בָּא מִתְגַּנֵּב
בְּרַח בְּרַח בְּרַח בְּרַח 

*******************
מִשָּׂדֶה וּמִגַּן
נֶאֱסֹף כָּל פְּרִי, כָּל זַן
אֹסֶף קַיִץ תְּאֵנִים
חֲרוּבִים וְרִמּוֹנִים
לְמוֹעֵד אָסִיף נוֹבִיל
פְּרִי אַרְצֵנוּ בְּרֹב גִּיל.

אֶרֶץ, אֶרֶץ רִמּוֹן, תְּאֵנָה וְתָמָר
זַיִת, זַיִת, עֵנָב וּפְרִי הָדָר

חַג נָחֹג, חַג נָחֹג
בַּלּוּלָב וְבָאֶתְרוֹג
תֹּמֶר רָם נָתַן לוּלָב
הַפַּרְדֵּס אֶתְרוֹג זָהָב
לְסֻכּוֹת זֶה שַׁי אָסִיף
בַּסֻּכָּה שִׂמְחָה יוֹסִיף.

אֶרֶץ, אֶרֶץ רִמּוֹן...
*******************
הַשֶּׁמֶשׁ שׁוֹקַעַת צוֹלֶלֶת,
דָּגָן מִזְדַּהֵב לַמֶּרְחָק.
קְבוּצַת אֲסִירִים הַנִּכְבֶּלֶת
בַּדֶּרֶךְ תּוּבַל בָּאָבָק.

דִּין דָּן, דִּין דָּן
כֶּבֶל כְּבָלוּנִי,
דִּין דָּן, דִּין דָּן
סִיבִּירָה הוֹבִילוּנִי.
דִּין דָּן, דִּין דָּן
נִשְׁמָע לְמֵרָחוֹק,
אֵי שָׁמָּה הוּבַלְתָּ
נִמְכַּרְתָּ לְעַבְדוּת.
*******************
אֶפְרוֹחַ מְבֻשָּׁל
אֶפְרוֹחַ מְטֻגָּן
יָצָא לוֹ לְטַיֵּל בָּרְחוֹב.
פִּתְאוֹם תָּפְסוּ אוֹתוֹ
וְגַם אָסְרוּ אוֹתוֹ
וְהָאֶפְרוֹחַ אָמַר לָהֶם כָּךְ:
"אֲנ' לֹא סוֹבְיֶטִי
וְלֹא קָדֶטִי
וְלֹא עוֹסֵק בְּפוֹלִיטִיקָה.
אַל תַּאַסְרוּ אוֹתִי
וְאַל תִּירוּ בִּי
כִּי גַּם אֶפְרוֹח רוֹצֶה לִחְיוֹת!"
*******************
צְהַבְהַב הוּא וְחָמוּד הוּא
אֶפְרוֹחוֹן קְצַר-נוֹצָה,
שְׁחֹר עֵינַיִם, חוּם כְּנָפַיִם
רַק יָצָא מִן הַבֵּיצָה.

מִי הֵבִיא אוֹתוֹ לַעֲדִיָּה
בְּחִבָּה וּבִבְרָכָה?
זִכָּרוֹן הוּא מֵהֲדָרָה
וּמִכָּל הַמִּשְׁפָּחָה.
*******************
אֵצֵא לִי אֶל הַיַּעַר
לִרְאוֹת אֶת הַקּוּקִית
וַיַּעַן קוֹל מִיַּעַר:
הֵן זוֹהִי הַקּוּקִית!

קוּקוּ! קוּקוּ!
הֵן זוֹהִי הַקּוּקִית!
*******************
מִסְתּוֹבֵב הָעוֹלָם
מִסְתּוֹבֵב גַּם הָרֹאשׁ
אַךְ מִבְּנֵי הָאָדָם
שׁוּם דָּבָר – לֹא אֶדְרֹשׁ

וְאִם הַקֵּץ בָּא
כְּחֵץ מִקֶּשֶׁת
נַרְאֶה לוֹ
אֶצְבַּע מְשֻׁלֶּשֶׁת

מְנַת חַיֵּינוּ קְצָרָה
הִיא עוֹד לֹא נִשְׁרְפָה
הַלֵּילוֹת – מְדוּרָה
וְהַיּוֹם – לֶהָבָה

וְאִם הַקֵּץ בָּא...
*******************
אָצוּ-רָצוּ גַּמָּדִים –
טְרַלַּ-רַלַּ-רִדַּדִּים,
אָצוּ-רָצוּ שִׂחֲקוּ –
קוּקוּ-רִיקוּ-רִיקוּקוּ,
שִׂחֲקוּ בְּמַחֲבוֹאִים,
בִּילִים-בִּילִים-בִּם-בַּם-בִּם.

וְאֶחָד קָטֹן קָטָן,
שֵׁם יָפֶה לוֹ טִמְפִּינְטָן,
הִתְחַבֵּא בְּתוֹךְ שַׁבְּלוּל –
לוּלִי-לוּלִי-לוּלִילוּל,
אַךְ לָצֵאת הוּא לֹא יָדַע –
דַּדִּי-רַדִּי-רִידַדָּה.

בַּשַּׁבְּלוּל הַגּוּץ נִרְדַּם, –
עַד הַבֹּקֶר נָם שָׁם, נָם.
נוּמָה, נוּמָה גַּם אַתָּה –
טַטַּ-רַטַּ-רִיטַטָּה.
נוּמִי, נוּמִי נָא גַּם אַתְּ –
טִירְלִי טִירְלִי טִירְלִיטָט...
*******************
אֵצֶל זֶה הַחוֹף בַּמֶּרְחָב שֶׁלּוֹ
לָנוּ כֹּה בָּגְרוּ הַנְּעוּרִים
כֹּה רָחָב, אַדִּיר! הוֹ, דְּנְיֶפְּרוֹ, דְּנְיֶפְּרוֹ!
עַל גַּבְּךָ עָפִים עֲגוּרִים.

אֶת מֵימֶיךָ, דְּנְיֶפּ, לֹא נִתֵּן לַזָּר
רַק יִטְבַּע בָּהֶם הַשּׂוֹנֵא
נִלָּחֵם לְךָ עַל אוֹיֵב נִגְבָּר
בִּמְהֵרָה נָשׁוּב, נִפָּגֵשׁ.
*******************
נוֹסְטְרוֹ טוֹ גֵּנֵרָלֵס
נוֹסְטְרוֹ טוֹ גֵּנֵרָלֵס מָמִיָּה
מִיָּה מָמִיטָה, מִיָּה מָמִיטָה, מִיָּה.

אַרְבַּעַת הַגֵּנֵרָלִים
אַרְבַּעַת הַגֵּנֵרָלִים מָמִיָּה
קָשְׁרוּ עָלֵינוּ, קָשְׁרוּ עָלֵינוּ, קָשְׁרוּ.

מַדְרִיד קִרְיַת הַפֶּלֶא
מַדְרִיד קִרְיַת הַפֶּלֶא מָמִיָּה
לִשְׁדֹּד זָמָמוּ, לִשְׁדֹּד זָמָמוּ, לִשְׁדֹּד.

חַג הַמּוֹלָד עִם לַיִל
חַג הַמּוֹלָד עִם לַיִל מָמִיָּה
כֻּלָּם נִתְלֶה אָז, כֻּלָּם נִתְלֶה אָז, כֻּלָּם!
*******************
אֲרוֹמִמְךָ ה' כִּי דִלִּיתָנִי
וְלֹא-שִׂמַּחְתָּ אֹיְבַי לִי.
הָפַכְתָּ מִסְפְּדִי, לְמָחוֹל לִי.
לִי לִי לִי...
*******************
אֲרוֹמִמְךָ ה' כִּי דִלִּיתָנִי
וְלֹא-שִׂמַּחְתָּ אֹיְבַי לִי
ה' אֱלֹהָי, שִׁוַּעְתִּי אֵלֶיךָ וַתִּרְפָּאֵנִי
ה', הֶעֱלִיתָ מִן-שְׁאוֹל נַפְשִׁי
חִיִּיתַנִי מִיָּרְדִי-בוֹר.
*******************
אָרוּר הָאוֹמֵר פֹּה: גְּזֹרוּ!
אָרוּר כִּמְרִירֵי-הַר-עֵיבָל –
אָרוּר, וְעַד נֶצַח יֵאוֹרוּ
סוֹגְדֵי בֵּל-זָהָב בַּגִּלְגָּל.

כִּי טֶרֶם חֻבַּשׁ בָּךְ הַקֶּרַע,
דָּמָיו זוֹעֲקים שֶׁם עֲדֶן;
כִּי לֹא הֶעְפַּלְתָּ עַד הֶרָה,
הִסְגַּרְתָּ אֶת שְׂמֹאל הַיַּרְדֵּן.

הֵן לָךְ פֹּה כָּל גַּיְא וְכָל גֶּבַע,
מִשִּׂיא-הַר-חֶרְמוֹן עַד אֵילַת;
מִדָּן עַד עֵינוֹת-בְּאֵר-שֶׁבַע
מִגֹּשֶׁן, סִינַי, עַד חֲמָת.

צִיּוֹן! לָךְ נִשְׁבַּעְתִּי, אֱלֹהַּ,
בְּחֶרֶב שְׂכוּרָה מִנִּי דָּם.
כִּי לָךְ כָּל הָאָרֶץ תְּרֹעָע:
מַלְכוּת-בֵּית-דָּוִד וְנָקָם.

נָקָם לֶאֱדוֹם וְלִפְלֶשֶׁת,
שָׁלוֹם לְאַנְשֵׁי-קְרָיוֹת;
נֵעוֹרָה אַרְצִי וְרוֹעֶשֶׁת,
יָגִיחוּ גּוּרֵי-אֲרָיוֹת.
 
בְּתַעַר הַחֶרֶב סוֹלֶדֶת,
צָבָא כְּבָר מֵרִיעַ: מַלְכוּת!
נִשְׁבַּעְתִּי: כֻּלָּךְ לִי מוֹלֶדֶת,
אוֹ עַל בָּמוֹתַיִךְ נָמוּת.
*******************
לִפְנֵי שָׁנִים רַבּוֹת,
כְּשֶׁבָּאתִי לְתֵל אָבִיב,
‏בָּטֵל הִתְהַלַּכְתִּי לִי בָּרְחוֹבוֹת,
כָּל יָמַי הָיוּ לָרִיק, לָרִיק. 

‏אַרְיֵה, אַרְיֵה, 
‏קוּם הִתְנַדֵּב לַגְּדוּד הָעִבְרִי! 
‏אַרְיֵה, אַרְיֵה, 
‏קוּם הִתְנַדֵּב לַגְּדוּד, לַגְּדוּד! 

‏הִתְנַדַּבְתִּי וַאֵרֶד מִצְרַיְמָה,
נָסַעְתִּי בְּרַכֶּבֶת פֶּחָם.
‏שָׁחֹר וּמְכֻסֶּה כֻּלִּי פִּיחַ
סוֹף-סוֹף הִגַּעְתִּי לְשָׁם, לְשָׁם.

‏אַרְיֵה, אַרְיֵה...

‏כְּשֶׁהִגַּעְנוּ לִבְאֵר יַעֲקֹב,
הֵקַמְנוּ גַּם שָׁם אֳהָלִים.
בַּלַּיְלָה יָרַד מְעַט גֶּשֶׁם
וּבְכָל זֹאת נִשְׁאַרְנוּ חַיִּים, חַיִּים.

‏אַרְיֵה, אַרְיֵה...

‏בִּהְיוֹתִי בְּתֵל אַָבִיב
שָׁאַלְתִּי לִשְׁלוֹם יְהוּדִית;
אָמְרוּ לִי: לִפְנֵי שְׁבוּעַיִם
נָסְעָה בָּאֳנִיָּה אִיטַלְקִית, אִיטַלְקִית.

‏אַרְיֵה, אַרְיֵה...

‏פַּעַם בָּאתִי לְתֵל אָבִיב
עָמוּס כָּל הַפוּל-פָּק,
יָרַדְתִּי לִרְחוֹב הֶרְצְל,
פָּגַשְׁתִּי בָּאָדוֹן שְׁפְּרִינְצָק, שְׁפְּרִינְצָק.

‏אַרְיֵה, אַרְיֵה...

מֵאַיִן בָּא יְהוּדִי?
אוּלַי מִסַּלְט בַּחֲזִית.
הֲרֵי אַתָּה מִשֶּׁלָּנוּ,
תֵּן לִי סִיגָרָה אַנְגְּלִית, אַנְגְּלִית!

אַרְיֵה, אַרְיֵה...
*******************
אֶרֶץ זָבַת חָלָב וּדְבַשׁ

*******************
וְאַף-עַל-פִּי-כֵן, וְלַמְרוֹת הַכֹּל 
אֶרֶץ, אֶרֶץ, אֶרֶץ יִשְׂרָאֵל!

וְכָל עוֹד דּוֹפֵק בָּעוֹלָם לֵב יִשְׂרָאֵל
וְכָל עוֹד נִשְׁמָע בָּעוֹלָם "שְׁמַע יִשְׂרָאֵל"
שְׁמַע יִשְׂרָאֵל, שְׁמַע יִשְׂרָאֵל
אַתְּ אֶרֶץ, אֶרֶץ, אֶרֶץ יִשְׂרָאֵל!
*******************
עַל דַּרְכֵּנוּ אוֹר נִתָּךְ
בֹּקֶר מֵרִיעַ בַּמָּרוֹם
אָנוּ צוֹעֲדִים בַּסָּךְ
מִן הָאֶתְמוֹל אֶל הַיּוֹם.

הֵי, אַחִים, הָנִיפוּ זְרוֹעַ!
מִי אוֹתָהּ יַעֲצֹר?
עוֹד הַרְבֵּה צָרִיךְ לִזְרֹעַ 
וְהַרְבֵּה עוֹד לִקְצֹר, הֵי!

אֶרֶץ שֶׁלִּי, הוֹ אֶרֶץ שֶׁלִּי
אֶת אוֹצָרֵךְ אַל תִּנְצְרִי!
רַךְ עֲפָרֵךְ עַד לְהַפְלִיא
טוֹב לְרַגְלַי, אֶרֶץ שֶׁלִּי.

אָנוּ כָּאן וְעוֹד יָבוֹאוּ 
הֵד עוֹנֶה לְהֵידָד
מְקוֹמֵנוּ זֶה הוּא פֹּה הוּא
אַתְּ מוֹלֶדֶת רַק אַתְּ.

קוּמִי, עוּרִי נָא וּרְאִי –
אַתְּ גִּדַּלְתָּ גּוּרֵי אֲרִי!
*******************
אַרְצָה עָלִינוּ, 
אַרְצָה עָלִינוּ,
אַרְצָה עָלִינוּ.

כְּבָר חָרַשְׁנוּ וְגַם זָרַעְנוּ.
כְּבָר חָרַשְׁנוּ וְגַם זָרַעְנוּ,
אֲבָל עוֹד לֹא קָצַרְנוּ.
אֲבָל עוֹד לֹא קָצַרְנוּ.

*******************
הִנָּךְ אַרְצִי, אֶרֶץ נֶחְמֶדֶת,
הִנָּךְ עִם חִנֵּךְ, עִם הוֹדֵךְ וָתֹם;
הֲאַתְּ הִיא עַרְשִׂי, עֶרֶשׂ מוֹלֶדֶת,
אוֹ אֶחֱזָיָה אַךְ חֲלוֹם.

הִנֵּה הַתְּכֵלֶת בִּשְׁמֵי הַקְּסָמִים
הִנֵּה הָרַיִךְ הַשּׁוֹמְרִים בְּרֹאשׁ,
הִנֵּה פַּרְדֵּסִים, הִנֵּה הַכְּרָמִים,
הַתְּאֵנָה, הַתָּמָר, הַבְּרוֹשׁ.

הִנָּךְ מוֹשַׁבְתִּי עַל יַרְדֵּן קְדוּמִים,
פֹּה מַצֵּבָה עַתִּיקָה מֵאָז.
אַח, הַיַּרְדֵּן גַּלָּיו מַה הוֹמִים,
שִׁטְפּוֹ מַה יָּפֶה וָעַז!

הִנֵּה בָּתַּיִךְ כַּיּוֹנִים הַצְּחוֹרוֹת,
אֶשְׁמַע קוֹל אֶבֶן שָׁרָה מִקִּיר.
הִנֵּה בְּנוֹתַיִךְ, הַצְּנוּעוֹת, הַטְּהוֹרוֹת,
הָרוֹקְמוֹת לְעַמִּי שִׁיר.

שְׁכִינַת עַמִּי אַט מְרַחֶפֶת
מִי לֹא יַאֲזִין פַּעֲמֵי יָהּ?
לָדַעַת נַפְשִׁי כַּמָּה נִכְסֶפֶת,
אִם הַגּוֹאֵל הוֹלֵךְ וּבָא...
*******************
אַרְצֵנוּ, כַּמָּה דָּם, דֶּמַע לָךְ שָׁפַכְנוּ
וְעוֹד בָּךְ כְּהַיּוֹם לֹא הִרְגַּעְנוּ, לֹא עוֹד נַחְנוּ

טוֹב בָּךְ נֶחְסַר
רַע עוֹד לְמַדַּי
הַלֵּב כָּכָה מַר
הַלֵּב כֹּה דַּוַּי

הָרוּחַ נַשֵּׁב,
נַשֵּׁב כִּמְעַט קָט!
לוּ רַק תְּשׁוֹבֵב
נַפְשֵׁנוּ בִּמְעַט!
*******************
תְּכֵלֶת שָׁמַיִם, סֶלַע אָדֹם, 
רֶגֶב, אַדְמַת טְרָשִׁים. 
עֵמֶק שֶׁלָּנוּ, נֶגֶב וָיָם 
בִּרְכַּת שָׂדוֹת חֲרוּשִׁים. 

לַיְלָה רוֹגֵעַ, אֹהֶל קָטָן 
צַעַר קָדוֹשׁ בַּלֵּב. 
לָךְ מֵעַסְלוּג', מַנָּרָה וְדָן 
לָךְ שִׁירַת הָאוֹהֵב. 

אַרְצֵנוּ הַקְּטַנְטֹנֶת, אַרְצֵנוּ הַקְּטַנְטֹנֶת, 
אַרְצִי שֶׁלִּי, שֶׁלִּי, 
נַפְשִׁי אֵלַיִךְ כֹּה נִכְסֶפֶת. 
אַרְצֵנוּ הַקְּטַנְטֹנֶת, אַרְצֵנוּ הַקְּטַנְטֹנֶת,
אִמִּי שֶׁלִּי שֶׁלִּי, הֲרֵי 
אֶת בְּנֵךְ אַתְּ כֹּה אוֹהֶבֶת. 

אַחֲרֵי אַלְפַּיִם שְׁנוֹת גָּלוּת
אֵלַיִךְ חָזַרְתִּי. 
חָזַרְתִּי אֵלַיִךְ, אַתְּ הַיְּחִידָה שֶׁלִּי 
אַרְצֵנוּ הַקְּטַנְטֹנֶת, אַרְצֵנוּ הַקְּטַנְטֹנֶת, 
לָנֶצַח אֵרַשְׂתִּיךְ. 
חַיִּי, חַיִּי לָעַד, אַרְצֵנוּ. 

לֵיל כִּנֶּרֶת, שָׁר הֶחָלִיל 
שׁוֹקֵט עֵמֶק סָבִיב, 
לֵב מִתְגַּעְגֵּעַ שָׁם, בַּגָּלִיל, 
וּפוֹרֵחַ אָבִיב. 

דַּפְנָה חוֹלֶמֶת, לָמָּה זֶה דָּן 
לָמָּה אוֹתִי יִשְׁכַּח? 
דַּפְנָה זוֹכֶרֶת, יֵשׁ שִׁיר קָטָן 
וְשָׁרִים אוֹתוֹ כָּךְ 

אַרְצֵנוּ הַקְּטַנְטֹנֶת... 

חוֹל וְשָׁמַיִם, מִדְבַּר שְׁמָמָה, 
דָּן הַחַיָּל זוֹכֵר, 
אֵי שָׁם יֵשׁ בַּיִת, יֵשׁ אֲדָמָה 
וְחָלִיל מְזַמֵּר. 

אַל תִּשְׁאֲלוּנִי, לָמָּה לְדָן 
צַר וְעָצוּב כָּל כָּךְ? 
שָׁם בַּמּוֹלֶדֶת, יֵשׁ שִׁיר קָטָן 
וְשָׁרִים אוֹתוֹ כָּךְ: 

אַרְצֵנוּ הַקְּטַנְטֹנֶת...
*******************
אֵשׁ, אֵשׁ עַל כָּל תֵּל!
מִי זוֹרֵחַ? מִי צוֹהֵל?
אֵשׁ, אֵשׁ זֶה הַלֵּיל –
חַג הוּא, חַג לְיִשְׂרָאֵל!

אֵשׁ, אֵשׁ עַל כָּל שְׁבִיל;
עַד אוֹר בֹּקֶר פֹּה נָגִיל!
גִּיל, צְלִיל, כָּל הַלֵּיל –
לַ"ג בָּעֹמֶר לְיִשְׂרָאֵל!

*******************
אֶשָּׂא עֵינַי אֶל-הֶהָרִים 
מֵאַיִן יָבֹא עֶזְרִי.
עֶזְרִי מֵעִם הָאֱלֹהִים 
עֹשֵׂה שָׁמַיִם וָאָרֶץ.

הָאֵל יִשְׁמָרְךָ מִכָּל-רָע, 
הָאֵל יִשְׁמֹר אֶת-נַפְשֶׁךָ.
צֵאתְךָ יִשְׁמֹר וּבוֹאֲךָ
יִשְׁמֹר עַתָּה וְעַד-עוֹלָם.
*******************
אָשִׁירָה לַיהוָה כִּי גָאֹה גָּאָה,
סוּס  וְרֹכְבוֹ רָמָה בַיָּם
*******************
אָשִׁירָה נָּא לִידִידִי, שִׁירַת דּוֹדִי לְכַרְמוֹ.
כֶּרֶם הָיָה לִידִידִי, בְּקֶרֶן בֶּן-שָׁמֶן
וַיְעַזְּקֵהוּ וַיְסַקְּלֵהוּ, וַיִּטָּעֵהוּ שֹׂרֵק, 
וַיִּבֶן מִגְדָּל בְּתוֹכוֹ וְגַם יֶקֶב חָצֵב בּוֹ
וַיְקַו לַעֲשׂוֹת עֲנָבִים, וַיַּעַשׂ בְּאֻשִׁים.

וְעַתָּה יוֹשֵׁב יְרוּשָׁלִַם וְאִישׁ יְהוּדָה
שִׁפְטוּ-נָא בֵּינִי וּבֵין כַּרְמִי.

מַה-לַּעֲשׂוֹת עוֹד לְכַרְמִי וְלֹא עָשִׂיתִי בּוֹ,
מַדּוּעַ קִוֵּיתִי לַעֲשׂוֹת עֲנָבִים, וַיַּעַשׂ בְּאֻשִׁים?
*******************
אַשְׁרֵי הָאִישׁ יִשָּׂא אֲלֻמּוֹתָיו 
אַשְׁרֵי הָאִישׁ. 
בְּמַעֲלֵה הָרֵי צִיּוֹן 
הָרֵי צִיּוֹן.
הוֹ, מִי יִתֵּן 
לִי אֵבֶר כַּיּוֹנָה
אָע‏וּפָה שָׁמָּה וְאֶשְׁכֹּן

סֹלּוּ, סֹלּוּ הַמְּסִלָּה
עוּרוּ הַגְּאוּלִים 
בּוֹאוּ, ‏בּוֹאוּ בַּשְּׁעָרִים. 
דֶּרֶךְ פַּנּוּ לַגְּאוּלִים
דֶּרֶךְ, הוֹי פַּנּוּ דֶּרֶךְ 
הוֹ, דֶּרֶךְ פַּנּוּ ‏לַגְּאוּלִים,
לַגְּאוּלִים. ‏
*******************
אַשְׁרֵי הָאִישׁ בָּאֵל בּוֹטֵחַ
וְלוֹ יְקַו בְּכָל עִדָּן
הוּא בִּמְצוּקָה לֹא יִשְׁתּוֹחֵחַ
וְיַעֲמֹד תָּמִיד אֵיתָן.
אֲשֶׁר בְּשֵׁם עֶלְיוֹן יִדְגֹּל
הוּא לֹא בָּנָה בֵּיתוֹ עַל חוֹל.

מַה יּוֹאִילוּנוּ חִיל וָפַחַד
וְהַדְּאָגָה מַה הִיא תּוֹסִיף?
וְאִם נַפְשֶׁנּוּ נֶאֱנַחַת
הַאִם בָּזֶה גֵּהָה תֵּיטִיב?
הֵן לֹא בִּבְכִי צָרָה תֶּחְדַּל,
בְּעֶצֶב לֹא יָסוּר עָמָל.

רַנֵּן, שָׂא זֶמֶר לֶאלֹהַּ
וּבִדְרָכָיו הָלֹךְ בְּתֹם.
בִּרְכַּת הָאֹשֶׁר מִגָּבוֹהַּ
הוּא יֶאֱצַל לְךָ יוֹם יוֹם.
הֵן כָּל אֲשֶׁר יִבְטַח בָּאֵל
הוּא לֹא יִמּוֹט, לֹא יִכָּשֵׁל.
*******************
אַשְׁרֵי הַגַּפְרוּר שֶׁנִּשְׂרַף וְהִצִּית לֶהָבוֹת,
אַשְׁרֵי הַלְּהָבָה שֶׁבָּעֲרָה בְּסִתְרֵי לְבָבוֹת.
אַשְׁרֵי הַלְּבָבוֹת שֶׁיָּדְעוּ לַחֲדֹל בְּכָבוֹד...
אַשְׁרֵי הַגַּפְרוּר שֶׁנִּשְׂרַף וְהִצִּית לֶהָבוֹת.
*******************
אַשְׁרֶיךָ מַה טּוֹב חֶלְקֶךְ
רַבִּי שִׁמְעוֹן בַּר-יוֹחַאי.
וַאֲמַרְתֶּם כֹּה לֶחָי,
רַבִּי שִׁמְעוֹן בַּר-יוֹחַאי.
*******************
אֶשְׁתַּחֲוֶה אֶל הֵיכַל קָדְשְׁךָ, אֵלִי
לָה לָה לָה...

הֲיוּכַל אִישׁ לְבַקֵּשׁ חַסְדְּךָ, אֵלִי?
לָה לָה לָה...
*******************
אַתְּ, אֲדָמָה, בְּלֵב מִדְבָּר,
לְלֹא צֵל עֵץ, לְלֹא מָטָר.

אֶל מֶרְחָבֵךְ נַדְרִימָה,
אָמַרְנוּ כִּי נָשִׂימָה
פָּנֵינוּ הַנֶּגְבָּה.

בְּאַדְמָתֵךְ מְקוֹר חַיִּים,
תְּהִי זֵעָתֵנוּ לִמְטַר רְבִיבִים.

אֶל מֶרְחָבֵךְ...

בַּאֲפִיקֵי הַנֶּגֶב
נַשְׁקֶה, נַרְוֶה כָּל רֶגֶב.

אֶל מֶרְחָבֵךְ...


*******************
אַתְּ אֲדָמָה, אַתְּ אֲדָמָה
בְּרוּכָה אַתְּ, אַדְמָתִי.
הַגִּידִי לִי הָאֲדָמָה,
מַה טָּמוּן בָּךְ לִי?

אַתְּ לִי בַּצָּר לִי רֵעַ טוֹב
צְרוּבָה לְעוֹלְמֵי עַד
הַיּוֹם אַעֲמִיק הַמַּעֲנִית
מָחָר אָשְׁרִי יִנְבַּט.
*******************
הוּא – 
הֱיוּ שָׁלוֹם, מוֹלֶדֶת וְזֶהָבָה,
הֱיוּ שָׁלוֹם, שָׁכוֹחַ לֹא אֶשְׁכַּח,
גַּם אִם לָשׁוּט אַרְחִיקָה מַעֲרָבָה,
לִבִּי תָּמִיד יָשׁוּט רַק לַמִּזְרָח.

הִיא –
שָׁלוֹם דּוֹדִי, הַשֶּׁמֶשׁ כְּבָר יָרָדָה,
הַשֶּׁמֶשׁ כְּבָר שָׁקְעָה בַּמַּעֲרָב,
וְהִיא זוֹרַחַת שָׁם עַל הַבְּרִיגָדָה
וְהִיא קוֹרֵאת אוֹתְךָ לִשְׂדֵה הַקְּרָב.

יַחַד –
גַּלִּים וְשָׁמַיִם
וְרוּחַ נוֹשֵׁב,
וּשְׁתַּיִם עֵינַיִם
שֶׁל תְּכֵלֶת בַּלֵּב,
וְזֵכֶר כִּנֶּרֶת
וְלַיְלָה גְלִילִי,
אַתְּ, אֵין לִי אַחֶרֶת,
אַתְּ אֶרֶץ שֶׁלִּי.

הוּא –
רַק לָךְ וְלַמּוֹלֶדֶת אֶתְגַּעְגֵּעַ
וְעַל שְׁתֵּיכֶן לָעַד לֹא אֲוַתֵּר,
כִּי מִשְּׁתֵּיכֶן, הָאֱלֹהִים יוֹדֵעַ,
אֶת כָּל אַחַת אֲנִי אֹהַב יוֹתֵר.

הִיא – 
וְאִם גַּם תִּשְׁכָּחֵנִי בֵּין מִילְיוֹנִים,
זְכֹר-נָא אֶת דְּבָרַי לַעֲדֵי-עַד:
וַדַּאי יֵשׁ בָּעוֹלָם רַבּוֹת כָּמוֹנִי,
אַךְ אֶרֶץ-יִשְׂרָאֵל יֵשׁ רַק אַחַת.
*******************
אֶת דֶּלֶת הַשּׁוֹבָךְ אֶפְתַּח, עָפוֹת הַיּוֹנִים
בַּשָּׂדוֹת וּבַגַּנִּים בֵּין שׁוֹשַׁנִּים
וּבָעֶרֶב לְעֵת שׁוּבָן הַבַּיְתָה
כַּמָּה אֶשְׂמַח, כַּמָּה אֶשְׂמַח!

בְּבֵיתָן הַקָּטָן הֵן מִתְאַסְּפוֹת
וְאַחַת לַשְּׁנִיָּה הֵן מְסַפְּרוֹת
מַה שֶּׁרָאוּ וּמַה שֶּׁשָּׁמְעוּ
גְּרוּ גְּרוּ גְּרוּ...
*******************
אֶת הַנֵּס נָרִימָה
וּבְגָאוֹן נִצְעַד קָדִימָה
כָּל מִכְשׁוֹל וָפֶגַע
מִצְעָדֵנוּ לֹא יַכְשִׁיל
צְעַד בְּעֹז 
בְּלִי פַּחַד וּבְלִי חִיל!

בַּגָּלוּי וּבַמַּחְתֶּרֶת
נִנָּשֵׂא עִם נֵס הַמֶּרֶד
מִתּוֹך כְּבָלִים וְגַם מִבּוֹץ עַבְדוּת
נַקְרִיב לִבֵּנוּ לַחֵרוּת.

מִתְּהוֹמוֹת עֵמֶק הַבָּכָא
קַמְנוּ הָעֲקִיבָאִים,
הִטֵּינוּ שֶׁכֶם לַמְּלָאכָה
לִבְנוֹת אוֹתָךְ אָנוּ בָּאִים!

נִשְׁבַּעְנוּ לָךְ, אַדְמַת לְאֹם,
אֶת נִקְמָתֵךְ עַד קֵץ לִנְקֹם.
בִּקְשִׁי-עָמָל וְדַם-אַחִים
מַלְכוּת דָּוִד לָעַד נָקִים.

וּלְהַבְלֵי הַתַּרְבּוּת הַזָּרָה
לָעַד בִּרְכֵּנוּ לֹא תִּכְרַע
שְׂאִי פְּלֻגָּה הַנֵּס קָדִימָה
אַלְפֵי עַמֵּךְ לָךְ מְצַפִּים!
*******************
אַתְּ חַכִּי לִי וְאֶחְזֹר
אָח, חַכִּי הֵיטֵב.
אַתְּ חַכִּי לִי גַּם בִּקְדוֹר
מִסַּגְרִיר הַלֵּב.

אַתְּ חַכִּי לְעֵת כְּפוֹרִים,
אַתְּ חַכִּי בְּחֹם,
אַתְּ חַכִּי עֵת אֲחֵרִים
יִשְׁתַּכְּחוּ עַד תֹּם.

‏אַתְּ חַכִּי ,חַכִּי וְלוּ –
לֹא יָבוֹא מִכְתָּב,
‏אַתְּ חַכִּי אִם גַּם יִלְאוּ
הַמְּחַכִּים לַשָּׁוְא.

‏אַתְּ חַכִּי לִי וְאֶחְזֹר
וְאָרוּר הַסָּח
בְּבִטְחָה גְּמוּרָה לֵאמֹר:
"מֵת הוּא וְנִשְׁכַּח"..

יַאֲמִינוּ אֵם וָאָב
כִּי אֵינֶנִּי חַי,
יִיעֲפוּ חַכּוֹת לַשָּׁוְא
כָּל רֵעַי, אַחַי,

וְיִשְׁתּוּ כּוֹס יַיִן מַר
זֵכֶר נִשְׁמָתִי.
אַתְּ חַכִּי, וְכוֹס נִמְהָר
אַל נָא, אַל תִּשְׁתִּי.

אַתְּ חַכִּי לִי וְאֶחְזֹר
חַי אֶחְזֹרָה! חַי!
הֵמָּה יִשְׁתָּאוּ לֵאמֹר:
"נֵס הוּא בְּוַדַּאי".

הֵמָּה יִשְׁתָּאוּ הָבִין
אֵיךְ תָּבִין נַפְשָׁם,
כִּי רַק אַתְּ בְּחַכּוֹתֵךְ
הִצַּלְתִּינִי שָׁם.

אֵיךְ נִצַּלְתִּי – זֹאת נֵדַע
רַק אֲנִי וְאַתְּ
כִּי יוֹתֵר מִכָּל אָדָם
לְחַכּוֹת יָדַעְתְּ!
*******************
אַתְּ חַכִּי לִי וְאֶחְזֹר
אָח, חַכִּי הֵיטֵב.
אַתְּ חַכִּי לִי גַּם בִּקְדוֹר
מִסַּגְרִיר הַלֵּב.
אַתְּ חַכִּי לְעֵת כְּפוֹרִים,
אַתְּ חַכִּי בְּחֹם,
אַתְּ חַכִּי עֵת אֲחֵרִים
יִשְׁתַּכְּחוּ עַד תֹּם.

‏אַתְּ חַכִּי ,חַכִּי וְלוּ –
לֹא יָבוֹא מִכְתָּב,
‏אַתְּ חַכִּי אִם גַּם יִלְאוּ
הַמְּחַכִּים לַשָּׁוְא.

‏אַתְּ חַכִּי לִי וְאֶחְזֹר
וְאָרוּר הַשָּׂח
בְּבִטְחָה גְּמוּרָה-לֵאמֹר:
"מֵת הוּא וְנִשְׁכַּח"
יַאֲמִינוּ אֵם וָאָב
כִּי אֵינֶנִּי חַי,
יֵעָפוּ חַכּוֹת לַשָּׁוְא
כָּל רֵעַי, אַחַי,

וְיִשְׁתּוּ כּוֹס יַיִן מַר
זֵכֶר נִשְׁמָתִי.
אַתְּ חַכִּי, וְכוֹס נִמְהַר
אַל נָא, אַל תִּשְׁתִּי.

אַתְּ חַכִּי לִי וְאֶחְזֹר
חַי אֶחְזֹרָה! חַי!
הֵמָּה יִשְׁתָּאוּ לֵאמֹר:
"נֵס הוּא בְּוַדַּאי"
הֵמָּה יִשְׁתָּאוּ הָבִין
אֵיךְ תָּבִין נַפְשָׁם,
כִּי רַק אַתְּ בְּחַכּוֹתֵךְ
הִצַּלְתִּינִי שָׁם.

אֵיךְ נִצַּלְתִּי – זֹאת נֵדַע
רַק אֲנִי וְאַתְּ
כִּי יוֹתֵר מִכָּל אָדָם
לְחַכּוֹת יָדַעְתְּ!

*******************
אַתְּ רַכָּה בַּשָּׁנִים
הַגִּידִי לְאָן נַפְלִיג
רוּחַ יֵט מִפְרָשִׂי
וְאֶת סִירָתִי יָחִיג...

נָשׁוּט-נָא לְאוֹקְיָנוֹס
לְאֵל אִיֵּי הַמֶּרְחַקִּים
שָׁם אֹשֶׁר נֶצַח יַזְהִיר.

בְּעֶצֶב לָהּ עָנִיתִי
אִיִּים כָּהֵם לֹא רָאִיתִי
אַהֲבַת נֶצַח אֵינָהּ

אַתְּ רַכָּה בַּשָּׁנִים...
*******************
אַתָּה אֶחָד וְשִׁמְךָ אֶחָד,
וּמִי כְּעַמְּךָ יִשְׂרָאֵל,
וּמִי כְּעַמְּךָ, כְּעַמְּךָ יִשְׂרָאֵל
גּוֹי אֶחָד בָּאָרֶץ?

תִּפְאֶרֶת גְּדוֹלָה
וַעֲטֶרֶת יְשׁוּעָה,
יוֹם מְנוּחָה וּקְדֻשָּׁה לְעַמְּךָ נָתַתָּ.
יוֹם מְנוּחָה וּקְדֻשָּׁה לְעַמְּךָ נָתַתָּ.

אַבְרָהָם יָגֵל, 
יִצְחָק יְרַנֵּן,
יַעֲקֹב וּבָנָיו יָנוּחוּ בוֹ.
יַעֲקֹב וּבָנָיו יָנוּחוּ בוֹ.
*******************
אַתָּה הִצַּבְתָּ כָּל-גְּבוּלוֹת אָרֶץ
קַיִץ וָחֹרֶף אַתָּה יְצַרְתָּם;
זְכָר זֹאת אוֹיֵב חֵרֵף ה'
וְעַם נָבָל נִאֲצוּ שְׁמֶךָ:
אַל-תִּתֵּן לְחַיַּת טֶרֶף תּוֹרֶךָ.
*******************
אַתָּה חִכִּיתָ לִי לְיַד בֵּית הַחֲרֹשֶׁת.
אַתָּה נִשְׁבַּעְתָּ לִי הַיּוֹם בֶּאֱלֹהִים.
אַתָּה הִבְטַחְתָּ לִי לָתֵת שִׂמְחָה וָאֹשֶׁר
וְנַעֲלַיִם זוּג עַל עֲקֵבִים גְּבוֹהִים.

אֲבָל הַנַּח נָא לִי וְאַל נָא תֹּאהֲבֵנִי.
אוֹתִי הִרְגִּילוּ רַק לִפְלִירְטִים לְהַקְשִׁיב.
הָאַהֲבָה, סְעַדְיָה, רְחוֹקָה מִמֶּנִּי
כְּמוֹ שֶׁוַּרְשָׁה רְחוֹקָה מִתֵּל-אָבִיב.

אַל תְּדַבְּרִי כָּזֹאת, אַל תִּתְעַצְּבִי, חֲבִיבָה.
נִסַּע בְּיַחַד שְׁנַיִם-שְׁנַיִם תֵּל-אָבִיבָה. 
שָׁם הַתָּמָר עוֹלֶה, שָׁם תְּאֵנָה פּוֹרַחַת,
הָאַהֲבָה נִדְבֶּקֶת שָׁם כְּמוֹ קַדַּחַת.

כְּשֶיָּרֵחַ מִשְׁתַּפֵּךְ עַל פְּנֵי הַיָּם,
וּפַרְדֵּסִים נוֹתְנִים רֵיחוֹת... יִמַּח שְׁמָם!..
וְהַחֲמוֹר נוֹעֵר בְּקוֹל קוֹרֵעַ לֵב...
הַאִם אֶפְשָׁר, בִּתִּי, שֶׁלֹּא לְהִתְאַהֵב?..

הִנֵּה הָעִיר אֶת אוֹרוֹתֶיהָ כְּבָר הִדְלִיקָה.
הָאֲנָשִׁים הוֹלְכִים וְלֹא יוֹדְעִים לְאָן.
הָהּ, כַּמָּה רַע לָהֶם לִחְיוֹת פֹּה בִּרְחוֹב דְזִ'יקָה,
וְכַמָּה הֵם רוֹצִים לְהִמָּלֵט מִכָּאן!

אַתָּה הָיִיתָ כֹּה רָחוֹק מִפֹּה, סְעַדְיָה,
אֲבָל קוֹלְךָ אֵלַי הִגִּיעַ עַד הֲלוֹם,
שָׁמַעְתִּי כְּבָר אוֹתוֹ... אוּלַי הָיָה בָּרַדְיוֹ...
וּמִי יֵדַע - אוּלַי הָיָה זֶה בַּחֲלוֹם.

תָּבוֹאִי עִמָּדִי. בֵּיתִי כְּבָר מְחַכֶּה לָךְ.
עַל הַגְּזוּזְטְרָה תֵּשְׁבִי אֶצְלִי כְּמוֹ בַּת מֶלֶךְ.
מִלְמַעְלָה אַפִּירְיוֹן וְלָרִצְפָּה שָׁטִיחַ
וּמִמּוּלֵךְ -  כָּזֶה מִין גֹּדֶל אֲבַטִּיחַ!

וּמִסָבִיב לָךְ יַעַמְדוּ עֶשְׂרִים כּוּשִׁים
רַק לְגָרֵשׁ מִמֵּךְ זְבוּבִים וְיַתּוּשִׁים
ופַּטֵּיפוֹנִים לָךְ יָשִׁירוּ יוֹם וָלֵיל
כָּאֵלֶּה הַחַיִּים בְּאֶרֶץ יִשְׂרָאֵל!


*******************
עָצוּב בַּמִּשְׁלָט כֹּה
בָּנוֹת כֹּה מְעַט פֹּה
וְקַר בַּמִּשְׁלָט הַמָּרָק
אֶתְהַלֵּךְ לִי יָתוֹם
חִפַּשְׂתִּי קְצָת חֹם
מָצָאתִי מַה טּוֹב לְרַוָּק

אֶתְחַתֵּן לִי עִם סַמֶּלֶת
עִם סַמֶּלֶת חֲמוּדָה
הִיא יוֹדַעַת מַה זֶּה יֶלֶד
הִיא תֵּדַע, הִיא תֵּדַע גַּם יַלְדָּה
אֶתְחַתֵּן רַק עִם סַמֶּלֶת
הִיא תֹּאמַר לִי כֵּן כֵּן כֵּן
קְצָת אַסְטְרוֹנוֹמִיָּה
קְצָת אֲנָטוֹמִיָּה
הָעִקָּר הַצּוּרָה וְהַחֵן
אֲנִי אָבוֹא לְרַב סַמָּל
אֹמַר לוֹ: אָהַבְתִּי סַמֶּלֶת
הוּא יִקְפֹּץ לְדֹם
יִהְיֶה בְּמַזָּל
בַּעֲלָהּ שֶׁל סַמֶּלֶת סַמָּל

יָגַעְתָּ מָצָאתָ יָשָׁר הַחֻפָּתָה
וְיֵשׁ לִי סַמֶּלֶת זָהָב
לְרַב-סֶרֶן, יַא שֵׁיךְ
אוֹתִי רַק מוֹשֵׁךְ
הַזָּקָן הַלָּבָן שֶׁל הָרַב

אֶתְחַתֵּן...

צִפּוֹרָה סַמֶּלֶת
בַּגְּדוּד מְהֻלֶּלֶת
שְׁלֹשָׁה לָהּ סְרָטִים עַל הַיָּד
מִמֶּטְרוֹגוֹלְדְוִין יַא שֵׁיךְ
אוֹתִי רַק מוֹשֵׁךְ
רַק סֶרֶט מוֹדֶרְנִי אֶחָד

אֶתְחַתֵּן...
*******************
אִתִּי מִלְּבָנוֹן, אִתִּי, כַּלָּה, תָּבוֹאִי.
מִמְּעוֹנוֹת אֲרָיוֹת, מֵרֹאשׁ שְׂנִיר וְחֶרְמוֹן.
הִנָּךְ יָפָה, רַעְיָתִי, עֵינַיִךְ יוֹנִים.
זֶה דוֹדִי, זֶה רֵעִי,
בְּנוֹת יְרוּשָׁלִַם (זֶה דוֹדִי).
*******************
אַתְקִינוּ סְעוּדָתָא דִמְהֵימְנוּתָא
חֶדְוָתָא שְׁלֵמָתָא דְּמַלְכָּא קַדִּישָׁא
דָּוִד מֶלֶךְ יִשְׂרָאֵל חַי וְקַיָּם
הַי, הַי, סִימָן וּמַזָּל טוֹב...
*******************
בָּא אָבִיב, אָבִיב הִגִּיעַ
קוּקִיָּה שָׁרָה;
גַּן פּוֹרֵחַ, מוֹר קוֹלֵחַ,
מִסָּבִיב אוֹרָה, 
קוּ, קוּ, קוּ!

בַּשָּׂדֶה הַצֹּאן תִּרְעֶינָה
גְּדִי פּוֹעֶה בְּגִיל;
שָׂשׂ הָאַיִל וּבְחַיִל
יַעַן לוֹ הַצְּלִיל: 
קוּ, קוּ, קוּ, קוּ!

מְצַלְצֵל הוּא וְצוֹהֵל
כִּי תוֹר אָבִיב הֵחֵל.
*******************
בָּא אָבִיב, אָבִיב הִגִּיעַ
קוֹל "קוּקוּ" קוֹרֵץ
צִיץ פּוֹרֵחַ נוֹתֵן רֵיחַ
גִּיל יָגִיל כָּל עֵץ
קוֹל "קוּקוּ"
הַכְּבָשִׂים רוֹעִים בָּאָחוּ
שָׁם יְשַׂחֲקוּ
שָׂשׂ הָאַיִל וּבְחַיִל
יַעַן קוֹל "קוּקוּ"
קוֹל "קוּקוּ"
שִׁיר נֶחְמָד הוּא שִׁיר מִזְמוֹר
שׁוּב וּשְׁנֵה וְשׁוּב חֲזֹר.
*******************
בָּא אֵלַי אוֹרֵחַ,
צָץ הוּא בַּחַלּוֹן.
הֵן זֶה הַיָּרֵחַ
בְּלִי פֶּה וְלָשׁוֹן.
זֶמֶר מְזַמֵּר לִי,
מְסַפֵּר סִפּוּר.
אֶת אֲשֶׁר אָמַר לִי
לְסַפֵּר אָסוּר!
*******************
בָּא הַכֶּלֶב לַמִּטְבָּח
הָעֶצֶם שָׁם מָצָא
רָאָהוּ הַטַּבָּח –
הַקֵּץ שָׁם לְחַיָּיו!

מְאוֹד הִצְטַעֲרָה
הַכַּלְבָּה רַעֲיָתוֹ
וְעַל קִבְרוֹ כָּתְבָה
כִּי...

בָּא הַכֶּלֶב...
*******************
לִשְׁלֹמֹה בָּא יוֹם הֻלֶּדֶת
יוֹם חָבִיב, יוֹם טוֹב
כָּל הַחֲבוּרָה רוֹקֶדֶת
מִסְתּוֹבֶבֶת סוֹב.

בָּאוּ לַחֲגִיגָה לִשְׂמֹחַ
צַעֲצוּעִים לָרֹב
הַשָּׁפָן רָצָה לִבְרֹחַ
כְּשֶׁבָּא הַדֹּב.

חָשׁ הַכֶּלֶב אֶל רֵעֵהוּ
הַשָּׁפָן הַטּוֹב:
אַל תִּפְחַד, שָׁפָן, כִּי זֶהוּ
רַק צַעֲצוּעַ-דֹּב.
*******************
בָּא יוֹם שַׁבָּת –
יוֹם מְנוּחָה,
כָּל בֵּן וְכָל בַּת –
נָגִיל נִשְׂמְחָה!
כָּל הַשָּׁבוּעַ עֲבֹד וַעֲמֹל;
בָּאָה שַׁבָּת – מְנוּחָה לַכֹּל.
כָּל הַשָּׁבוּעַ עֲבֹד וַעֲמֹל;
שַׁבָּת – מְנוּחָה לַכֹּל.
*******************
פֹּה אֲנִי עוֹבֵר. נִצָּב לְיַד הָאֶבֶן,
כְּבִישׁ אַסְפָלְט שָׁחֹר, סְלָעִים וּרְכָסִים.
עֶרֶב אַט יוֹרֵד, רוּחַ יָם נוֹשֶׁבֶת
אוֹר כּוֹכָב רִאשׁוֹן מֵעֵבֶר בֵּית-מַחְסִיר.

בָּאבּ אֶל וָואד,
לָנֶצַח זְכֹר נָא אֶת שְׁמוֹתֵינוּ.
שַׁיָּרוֹת פָּרְצוּ בַּדֶּרֶךְ אֶל הָעִיר.
בְּצִדֵּי הַדֶּרֶךְ מוּטָלִים מֵתֵינוּ.
שֶׁלֶד הַבַּרְזֶל שׁוֹתֵק, כְּמוֹ רֵעִי.

פֹּה רָתְחוּ בַּשֶּׁמֶשׁ זֶפֶת וְעוֹפֶרֶת,
פֹּה עָבְרוּ לֵילוֹת בְּאֵשׁ וְסַכִּינִים.
פֹּה שׁוֹכְנִים בְּיַחַד עֶצֶב וְתִפְאֶרֶת,
מְשֻׁרְיָן חָרוּךְ וְשֵׁם שֶׁל אַלְמוֹנִים.

בָּאבּ אֶל וָואד...

וַאֲנִי הוֹלֵךְ, עוֹבֵר כָּאן חֶרֶשׁ חֶרֶשׁ
וַאֲנִי זוֹכֵר אוֹתָם אֶחָד אֶחָד.
כָּאן לָחַמְנוּ יַחַד עַל צוּקִים וָטֶרֶשׁ
כָּאן הָיִינוּ יַחַד מִשְׁפָּחָה אַחַת.

בָּאבּ אֶל וָואד...

יוֹם אָבִיב יָבוֹא וְרַקָּפוֹת תִּפְרַחְנָה,
אֹדֶם כַּלָּנִית בָּהַר וּבַמּוֹרָד.
זֶה אֲשֶׁר יֵלֵךְ בַּדֶּרֶךְ שֶׁהָלַכְנוּ
אַל יִשְׁכַּח אוֹתָנוּ, אוֹתָנוּ בָּאבּ אֶל וָואד.

בָּאבּ אֶל וָואד...
*******************
בְּאַבּוּ שׁוּשָׁה יֵשׁ שָׁם מֶשֶׁק
מִתְפַּתֵּחַ מַהֵר חִישׁ,
אַךְ לַעֲבֹד שָׁם אֵין כָּל חֵשֶׁק
לֹא בֶּחָרִישׁ, לֹא בַּכְּבִישׁ
מוּסָא, שִׂמְחָה, אִיבְּרָהִים
וְחַוָּאגָ'ה יָא סוּלִים
אוֹהֲבִים הֵם חַקְלָאוּת
וְהַיֶּתֶר אַךְ זֶה שְׁטוּת

פַּעַם הָלַךְ סוֹחֵר נַחוּם
לִכְפַר בָּרוּךְ לִקְנוֹת פָּרוֹת
וּכְשֶׁבָּא עִם הַפָּרוֹת
אָז הִתְחִילוּ הַצָּרוֹת
כִּי לְאֵלֶּה הַפָּרוֹת
חָסְרוּ חָמֵשׁ *פִּטְמוֹת
וְהָיָה מְאוֹד נִפְלָא
זֶה הָיָה מְאוֹד מְאוֹד!
*******************
בֶּאֱגוֹזִים נְשַׂחֵקָה –
חַג הַפֶּסַח בָּא!

זוּג אוֹ פֶּרֶט,
זוּג אוֹ פֶּרֶט,
מָה אֶצְלִי בַּיָּד?

אִם נִחַשְׁתָּ וּמָצָאתָ –
הֵם כֻּלָּם שֶׁלְּךָ.
לֹא נִחַשְׁתָּ, לֹא מָצָאתָ – 
תֵּן לִי אֶת שֶׁלְּךָ!
*******************
בֶּאֱגוֹזִים נְשַׂחֵקָה –
חַג הַפֶּסַח בָּא!

זוּג אוֹ פֶּרֶט,
זוּג אוֹ פֶּרֶט,
נַחֵשׁ, נַחֵשׁ נָא!

אִם נִחַשְׁתָּ וּמָצָאתָ –
אֱגוֹזַי נָא קַח;
לֹא נִחַשְׁתָּ, לֹא מָצָאתָ –
תֵּן לִי מִשֶּׁלָךְ!
*******************
בְּאֹפֶל לֵיל
אֶשָּׂא עֵינַי אֶל-עָל
אֶשְׁאַל הַכּוֹכָבִים:
מַדּוּעַ לֹא יִגַּהּ אוֹרְכֶם עָלַי?
*******************
אֶרֶץ מוֹלֶדֶת, עוֹדֵךְ צְעִירָה
מַה לָּךְ הוֹעִיד הֶעָתִיד?
תְּכֵלֶת שָׁמַיִם רוֹעֶפֶת שִׁירָה,
יָם אֶת חוֹפַיִךְ מֵלִיט.

אַךְ צוֹפָה הָעַיִן, הַלֵּב יֶחֱרַד:
עָנָן מִתְקָרֵב מִמַּעֲרָב.
קָדִימָה! דֶּגֶל הַחֹפֶשׁ בַּיָּד,
אָדָם מְשַׁחְרֵר אֲסוּרָיו.

אִם הַיָּד רוֹעֶדֶת, הָרֶגֶל כּוֹשְׁלָה,
עוֹד שֶׁבַע נָקוּמָה וְנֵלֵךְ.
הָרוּחַ יָשִׁיר לָנוּ שִׁיר גְּאֻלָּה
וְשַׁחַר דַּרְכֵּנוּ יְבָרֵךְ.

כָּבֵד כָּל צַעַד, כָּל שַׁעַל מַכְאוֹב,
חוֹל אֶת רַגְלֵינוּ יִדְקֹר,
אָנוּ נַדְלִיק פָּנָסִים שֶׁבָּרְחוֹב,
אָנוּ נֹאמַר – יְהִי אוֹר.

וְלִקְרַאת הַנֹּגַהּ נָסֹל מְסִלָּה,
דִּגְלֵנוּ יַמְרִיא עַד כּוֹכָבִים,
אַדְמַת מִדְבָּר עֲזוּבָה, אֲבֵלָה
נַפְרִיא גַּנִּים מֻזְהָבִים.

בְּאַלְפֵי יָדַיִם יִכֹּן הַמִּגְדָּל,
יֵעוֹר יְרַנֵּן כָּל לֵב נִרְדָּם.
אֲנַחְנוּ נָרִים אֶת רָאשֵׁינוּ אֶל עָל
כְּשֶׁמֶשׁ יָאִיר הָאָדָם.
*******************
בָּאנוּ עַל כַּנְפֵי נְשָׁרִים
רוֹעִים מִשְּׂדוֹת תֵּימָן. 
בָּאנוּ עַל כַּנְפֵי נְשָׁרִים
כְּבָר הִגִּיעוּ יְמוֹת מָשִׁיחַ
לוֹ צִפּוּ מִזְּמַן.
*******************
בְּאֵר בַּשָּׂדֶה חֲפָרוּהָ רוֹעִים
וְעֶדְרֵי זָרִים יְעַטְּרוּהָ.
נָדְדוּ, הָלְכוּ בְּעִקְּבֵי הָרִים
רוֹעִים אֲשֶׁר כָּרוּהָ.

אָהּ, אָהּ, אָהּ! נְאוֹת מִדְבָּר...
אָבְלוּ דַּרְכֵי הַצֹּאן.
עָלָה גַּם טָלֶה
מִי יָחֹן?

עֲלֵי בְּאֵר חֲפָרוּהָ רוֹעִים
עֶדְרֵי זָרִים יִצְמָאוּ:
– "עֲלִי בְּאֵר! בְּאֵר עֲלִי!"
תַּעֲנֶה: "מֵימַי נִכְלָאוּ"!

הָהּ הָהּ הָהּ! אֶל הַמִּדְבָּר
נָהֲגוּ זָרִים הַצֹּאן...
בְּאֵר בַּשָּׂדֶה
מִי יָחֹן?

אֱלֵי בְּאֵר חֲפָרוּהָ רוֹעִים
מֵהָרִים עֲדָרִים יָשׁוּבוּ.
חָלְשׁוּ עֲלוֹת, פּוֹעִים טְלָאִים –
תִּפְעַם בְּאֵר: "הֵי, שָׁבוּ!"

הֵי, הֵי! הָלְאָה מִדְבָּר!
שְׁתוּ, רְווּ, הַצֹּאן!
חָלִיל גַּם שָׂדֶה
רֹנּוּ רֹן!
*******************
וַיֵּלְכוּ יַחְדָּו אֶל בְּאֵר שֶׁבַע,
וַיֵּשֶׁב אַבְרָהָם בִּבְאֵר שֶׁבַע.

עַל-כֵּן קָרָא לַמָּקוֹם הַהוּא
בְּאֵר שֶׁבַע, בְּאֵר שֶׁבַע,
כִּי שָׁם נִשְׁבְּעוּ יַחְדָּיו.
וַיִּכְרְתוּ בְרִית בְּאֵר שֶׁבַע
וַיִּטַּע אֶשֶׁל בִּבְאֵר שֶׁבַע.
וַיִּקְרָא שָׁם בְּשֵׁם ה', אֵל עוֹלָם,
וַיִּקְרָא שָׁם בְּשֵׁם ה', אֵל עוֹלָם.

בְּאֵר שָׁבַע,
וַיֵּשֶׁב אַבְרָהָם בִּבְאֵר שֶׁבַע,
וַיֵּלְכוּ יַחְדָּו אֶל בְּאֵר שֶׁבַע,
בִּבְאֵר שֶׁבַע.

עַל-כֵּן קָרָא לַמָּקוֹם הַהוּא...

בְּאֵר שֶׁבַע...

וַיֵּלְכוּ יַחְדָּו...

בְּאֵר שֶׁבַע, בְּאֵר שֶׁבַע!
*******************
בָּארוּד בָּארוּד מַחְצֵבָה
עוֹבֵד הוֹלֵם כָּל אֶחָד
עִם כְּלִי כָּבֵד בַּיָּד!
בָּארוּד בָּארוּד מַחְצֵבָה...
*******************
בָּאֲרָזִים נָפְלָה שַׁלְהֶבֶת
מַה יַּעֲשׂוּ אֱזוֹבֵי קִיר?
*******************
שָׁם בְּאֶרֶץ הַפִּירָמִידוֹת,
מֶלֶךְ עָרִיץ הָיָה מוֹשֵׁל.
הוּא נִגֵּשׂ, הֶעֱבִיד בְּפָרֶךְ,
קָשׁוֹת רָדָה בְּיִשְׂרָאֵל.
הוּא נִגֵּשׂ, הֶעֱבִיד בְּפָרֶךְ,
קָשׁוֹת רָדָה בְּיִשְׂרָאֵל.

דּוּמָם נָשָׂא הָעָם בַּסֵּבֶל,
לֹא נָשָׂא עֵינָיו לָאוֹר,
שַׁח גְּאוֹנוֹ וְגַם נִשְׁבַּר עֻזּוֹ,
לֹא נָשָׂא עֵינָיו לָאוֹר.
שַׁח גְּאוֹנוֹ וְגַם נִשְׁבַּר עֻזּוֹ,
לֹא נָשָׂא פָּנָיו לַדְּרוֹר.

אָז בְּאֶרֶץ הַפִּירָמִידוֹת,
שָׁם גִּבּוֹר בְּאֹמֶץ קָם,
שֶׁבְּעֹז רוּחוֹ וְחָכְמָתוֹ,
דְּרוֹר וָחֹפֶשׁ קָרָא לָעָם.
שֶׁבְּעֹז רוּחוֹ וְחָכְמָתוֹ,
דְּרוֹר וָחֹפֶשׁ קָרָא לָעָם.
*******************
פֹּה בְּאֶרֶץ הַצְּבִי, פֹּה בְּמוֹשְׁבוֹת אַחֵינוּ,
פֹּה חַיִּים חֲדָשִׁים יִפְרָחוּ,
פֹּה שִׁירַת הָאִכָּר, שִׁיר דְּרוֹר וּמֶרְחַב-יָה
תְּצַלְצֵל בָּאָחוּ.

תְּצַלְצֵל שְׂפָתֵנוּ כְּפַעֲמוֹן הַכֶּסֶף
וּכְשִׁירַת הַזָּמִיר.
בֵּין חַגְוֵי הַסְּלָעִים הַגְּבוֹהִים, הָרָמִים
קוֹל נִפְלָא וְטָמִיר.

לָהּ יַעַן הַלְּבָנוֹן בַּאֲרָזָיו הָרָמִים
וְיֶהֱמוּ בְּקוֹל מֵי-כִנֶּרֶת.
גַּם רֶדֶת הַטַּל מֵעַל חֶרְמוֹן תִּשָּׁמַע,
עֵת יִזְרַח שָׁם חֶרֶס.

תְּצַלְצֵל שְׂפָתֵנוּ כְּפַעֲמוֹן הַכֶּסֶף
וּכְשִׁירַת הַזָּמִיר.
בֵּין חַגְוֵי הַסְּלָעִים הַגְּבוֹהִים, הָרָמִים
קוֹל נִפְלָא וְטָמִיר.

וְזַעַף הַיָּם וְהִתְלַחֲשׁוּת הַיַּעַר
וְהָגוּת שֶׁל יוֹנָה הוֹמִיָּה
יִתְלַכְּדוּ לְשִׁירָה נִפְלָאָה וּנְעִימָה –
לְשִׁירַת הַתְּחִיָּה.

תְּצַלְצֵל שְׂפָתֵנוּ כְּפַעֲמוֹן הַכֶּסֶף
וּכְשִׁירַת הַזָּמִיר.
בֵּין חַגְוֵי הַסְּלָעִים הַגְּבוֹהִים, הָרָמִים
קוֹל נִפְלָא וְטָמִיר.

*******************
בְּאֶרֶץ יִשְׂרָאֵל יַלְדָּתִי הַנָּאָה 
בְּאֶרֶץ יִשְׂרָאֵל נִטָּעָה 
בְּאֶרֶץ יִשְׂרָאֵל יַלְדָּתִי הַנָּאָה 
בְּאֶרֶץ יִשְׂרָאֵל נִטָּעָה. 
בְּאֶרֶץ יִשְׂרָאֵל הַחַמָּה זוֹרַחַת 
בְּאֶרֶץ יִשְׂרָאֵל הַשְּׁקֵדִיָּה פּוֹרַחַת 
בְּאֶרֶץ יִשְׂרָאֵל בְּחֹדֶשׁ שְׁבָט 
בַּחֲמִשָּׁה עָשָׂר לְחֹדֶשׁ שְׁבָט. 

בְּאֶרֶץ יִשְׂרָאֵל יַלְדָּתִי הַנָּאָה
בְּאֶרֶץ יִשְׂרָאֵל נִטָּעָה
בְּאֶרֶץ יִשְׂרָאֵל יַלְדָּתִי הַנָּאָה
בְּאֶרֶץ יִשְׂרָאֵל נִטָּעָה.
בְּאֶרֶץ יִשְׂרָאֵל רַב אוֹר וָחֹם
הָאָבִיב הָאָבִיב מַתְחִיל פֹּה הַיּוֹם
בְּאֶרֶץ יִשְׂרָאֵל בְּחֹדֶשׁ שְׁבָט
בַּחֲמִשָּׁה עָשָׂר לְחֹדֶשׁ שְׁבָט.

*******************
בַּבַּיִת יָשַׁבְתִּי בִּמְנוּחָה, בִּמְנוּחָה
אַ-פַּעַם לֹא חָשַׁבְתִּי עַל צָבָא, עַל צָבָא
וְיוֹם אֶחָד בָּהִיר נִרְאוּ לִי שָׁם בָּעִיר
חַיָּלִים עִם מַדִּים שֶׁל צָבָא

הַדָּבָר נֶחְרַט שָׁם עָמֹק בְּלִבִּי
לְמַעַן הַמּוֹלֶדֶת אֶלָּחֵם גַּם אֲנִי
אָז אָרַזְתִּי חֲפָצַי וְיַחַד עִם חֲבֵרַי
הִתְגַּיַּסְנוּ לַצָּבָא, לַצָּבָא
*******************
בַּבְּרֵכָה טוֹבִים הַמַּיִם, 
נִכָּנֵס אַחַת וּשְׁתַּיִם, 
נִכָּנֵס-נָא וְנִצְלֹל
כְּמוֹ דָּגִים בְּיָם כָּחֹל.


*******************
בְּגָאוֹן יִשָּׂא נָהָר מֵימָיו
מִשְׁבְּרָיו יֶהֱמָיוּן
יְהַדְהֵדוּ מִשְׁבְּרָיו
מִזַּעְפָּם לֹא יָנוּחוּ

יִנְהֲמוּ רוּחוֹת בְּזַעְפָּם
____________
הֶעָרִיץ הוּא מִתְעַלֵּל בּוֹ [?]
הֶעָרִיץ מִתְעַלֵּל בּוֹ [?]
*******************
אֵי שָׁם עַל גְּבוּלוֹת הַמִּדְבָּר
חוֹנִים חַיָּלֵי יִשְׂרָאֵל...
‏‏הַלַּיְלָה מָתוּחַ וְזָר,
הַלֵּב מִתְכַּוֵּץ וְשׁוֹאֵל:

– הֲנִרְאוּ מַשּׂוּאוֹת עַל הָהָר?
– הֲקָרָא הַשּׁוֹפָר הַגּוֹאֵל?
– הֲהֵקִיץ מִסָּבִיב הַמָּחָר
לְעוֹלַם אֲסִיר עֹנִי וִילֵל?

שׁוֹאֵג הָאַרְיֵה בַּמֵּצָר,
הַתַּן מִשְׁתַּפֵּךְ וְקוֹבֵל,
אֵי שָׁם עַל גְּבוּלוֹת הַמִּדְבָּר
הַלֵּב מִתְכַּוֵּץ וְשׁוֹאֵל: 

– הֶחָזְרוּ מִגָּלוּת, מִנֵּכָר 
הָאַחִים הַפְּזוּרִים בַּתֵּבֵל?
‏– הַשָּׂדוֹת לֹא נִזְרְעוּ זֶה מִכְּבָר:
הֲנָמוּשׁ בַּיָּדַיִם הָאֵל? 

הַלַּיְלָה מָתוּחַ וְזָר... 
הַלֵּב מִתְכַּוֵּץ וְשׁוֹאֵל...
אֵי-שָׁם עַל גְּבוּלוֹת הַמִּדְבָּר
חוֹנִים חַיָּלֵי יִשְׂרָאֵל...
*******************
בַּעֲרוּגַת הַגִּנָּה
מִסָּבִיב לֶחָבִית
עָמְדוּ לְרַקֵּד
כְּרוּב עִם כְּרוּבִית.

זֹאת הַסֶּלֶק רָאָה
וְהִנֵּה גַּם הוּא בָא,
אִתּוֹ עַגְבָנִית –
וְהַשִּׂמְחָה רַבָּה!

לָה לָה לָה,
לָה לָה לָה,
לָה לָה, לָה לָה לָה,
אִתּוֹ עַגְבָנִית וְהַשִּׂמְחָה רַבָּה!

רַק הַפּוֹל הַמִּסְכֵּן
עָמַד לוֹ בָדָד,
הוּא נִשְׁעַן עַל מַקְלוֹ,
לֹא נָע וְלֹא נָד.

– אֵיךְ אוּכַל לִשְׂמֹחַ,
אֵיךְ אוּכַל לִרְקֹד,
וְתַרְמִילַי כֻּלָּם,
כֻּלָּם רֵיקִים עוֹד?

בַּעֲרוּגַת הַגִּנָּה
מִסָּבִיב לֶחָבִית
עָמְדוּ לְרַקֵּד
כְּרוּב עִם כְּרוּבִית.


*******************
לֹא שַׁבָּת וְלֹא חַג,
כִּי אִם יוֹם קַיִץ סְתָם,
וּבְגִנַּת הַיָּרָק
קוֹל שָׂשׂוֹן וּמְחוֹל עַם.

הֶחָגָב בָּעוּגָב,
בַּחֲצוֹצְרָה הַצְּרָצַר, –
רֶגֶל מִי זֶה אֵפוֹא
מִמְּחוֹלוֹת תֵּעָצַר?

בַּעֲרוּגַת הַגִּנָּה
מִסָּבִיב לֶחָבִית
עָמְדוּ לְרַקֵּד
כְּרוּב עִם כְּרוּבִית.

וַיַּרְא זֹאת אֲבַטִּיחַ
וְלֹא יָכֹל עוֹד עָמוֹד
וּבְמַדֵּי הַפַּסִּים
רָץ עִם דְּלַעַת לִרְקֹד.

בֶּן תִּירָס צְהֹב הַמְּעִיל
בְּלוֹרִיתוֹ אָז הִפְשִׁיל
וּבְחָטְפוֹ חַמָּנִית
קָם לְכַרְכֵּר בְּגִיל.

וַיִּבְעַר אָז כָּאֵשׁ
מִקִּנְאָה לֵב הַצְּנוֹן
וַיִּקְפֹּץ לְפַזֵּז
עִם אֲחוֹת הַמְּלַפְפוֹן.

וְכִרְאוֹת זֹאת הַסֶּלֶק
הִתְאַפֵּק לֹא יָכֹל
וַיִּתְפֹּשׂ עַגְבָנִית
וַיֵּצֵא בְּמָחוֹל.

וּפִתְאוֹם – שִׂימוּ רֶוַח –
גַּם הַגֶּזֶר זֶה בָּא
מְכַרְכֵּר בְּכָל עֹז
עִם בַּת לֶפֶת עָבָה.

וְגַם צֶמֶד הַחֶמֶד,
בָּצָל וּבַת שׁוּם,
הִתְלַכְּדוּ בֵּין רַגְלַיִם,
וּרְאוּ: לֹא גֵּרְשׁוּם!

גַּם בֻּלְבּוּס הָאֶבְיוֹן –
אַל אֶתֵּן פִּי לַחְטֹא –
בָּא לִרְקֹד, בִּמְחִילָה,
הוּא עַל כָּל מִשְׁפַּחְתּוֹ.

וַתִּרְעַשׁ הַגִּנָּה
וַיֵּהוֹם בָּהּ כָּל שְׁבִיל
מִמְּחוֹלוֹת וּנְגִינָה
וּמִמִּצְהֲלוֹת גִּיל.
*******************
בְּגִנַּת פְּרָחִים רַחֲבַת יָדַיִם
תַּחַת שִׂיחַ מְבֻדָּד
שָׁם אֵשֵׁב, אַבִּיט עַל פְּנֵי הַמַּיִם
אֶת דְּמוּתְךָ אֶרְאֶה בַּלָּאט.
שָׁם תִּשְׁקַע הַשֶּׁמֶשׁ,
מִכְתָּב אֶזְכֹּר מֵאֶמֶשׁ,
אֶת לִבִּי מָסַרְתִּי לָךְ.

הוֹי, לָמָּה?
הוֹי, לָמָּה זֶה הָלַכְתָּ,
אֶת הַשְּׁבוּעָה שָׁכַחְתָּ,
הָלַכְתָּ מִבְּלִי שׁוּב?
לָנֶצַח
אֶזְכֹּר אֶת אַהֲבָתֵנוּ
עֵדִים גַּם פְּנֵי הַמַּיִם
וּמַלְאַךְ הָאַהֲבָה.

בַּחֲלוֹם הַלַּיְלָה הוּא הוֹפִיעַ
זְרוֹעוֹתָיו אֵלַי שָׁלַח
בּוֹאִי נָא אִתִּי אֶל הָרָקִיעַ
שָׁם אֲנִי שֶׁלָּךְ לָעַד.
שָׁם תִּזְרַח הַשֶּׁמֶשׁ
זָכוֹר אֶזְכֹּר מֵאֶמֶשׁ
אֶת שְׁבוּעַת הָאַַהֲבָה.

הוֹי, לָמָּה...
*******************
עֲלֵי גִּבְעָה שָׁם בַּגָּלִיל
יוֹשֵׁב שׁוֹמֵר וּבְפִיו חָלִיל.
הוּא מְחַלֵּל שִׁירַת רוֹעֶה
לְשֶׂה, לִגְדִי, לִסְיָח תּוֹעֶה.

רַנֵּן רַנֵּן חֲלִילִי –
חַי עוֹד יוֹסֵף הַגְּלִילִי!
לֹא תָּמִיד הַתַּן יֵילִיל –
עוֹד נָכוֹן יוֹם פְּדוּת וָגִיל.
אֲחַלֵּל בַּחֲלִילִי
לִי-לִי-לִי-לִי-לִי-לִי-לִי
רַנֵּן, רַנֵּן, חֲלִילִי!
עוּרָה, עוּרָהּ גְּלִילִי!
לֹא תָּמִיד הַתַּן יֵילִיל
עוֹד נָכוֹן יוֹם פְּדוּת וָגִיל.

הוּא מְחַלֵּל, קוֹרֵא שָׁלוֹם:
אֵלַי, אֵלַי, גְּשׁוּ הֲלוֹם!
יֵשׁ מַנְגִּינוֹת בְּפִי חָלִיל,
יֵשׁ אַגָּדוֹת פֹּה בַּגָּלִיל.
 
רַנֵּן, רַנֵּן חֲלִילִי... 

הָיֹה הָיָה גִּבּוֹר עַתִּיק –
צוּרִים בָּקַע, סְלָעִים הֶעְתִּיק.
בְּשִׁיר חַיִּים יָצָא לַקְּרָב
מוּל אֲסַפְסוּף גָּדוֹל וָרַב.
 
רַנֵּן, רַנֵּן חֲלִילִי... 

טוֹב לָמוּת – כֹּה אָמַר –
בְּעַד אַרְצֵנוּ עַל הַמִּשְׁמָר!
הָיֹה הָיָה גִּבּוֹר חִידָה,
לוֹ זְרוֹעַ יְחִידָה.
*******************
עֲלֵי גִּבְעָה שָׁם בַּגָּלִיל
יוֹשֵׁב שׁוֹמֵר וּבְפִיו חָלִיל.

הוּא מְחַלֵּל שִׁירַת רוֹעֶה
לְשֶׂה, לִגְדִי, לִסְיָח תּוֹעֶה.

לְכָל שׁוֹבָב רוֹדֵף פַּרְפַּר,
לְהֵלֶךְ בָּא מֵעִיר וּכְפָר.

הוּא מְחַלֵּל, קוֹרֵא: שָׁלוֹם!
אֵלַי, אֵלַי, גְּשׁוּ הֲלוֹם!

יֵשׁ מַנְגִּינוֹת בְּפִי חָלִיל,
יֵשׁ אַגָּדוֹת פֹּה בַּגָּלִיל.

הָיֹה הָיָה גִּבּוֹר עַתִּיק
צוּרִים בָּקַע, סְלָעִים הֶעְתִּיק.

בִּנְתִיב חֻרְבָּן תּוֹךְ מְעָרוֹת
רָעַם קוֹלוֹ, הִדְלִיק אוֹרוֹת.

בְּשִׁיר חַיִּים יָצָא לַקְּרָב
מוּל אֲסַפְסוּף גָּדוֹל וָרַב.

'טוֹב לָמוּת עַל הַמִּשְׁמָר
בְּעַד אַרְצֵנוּ!' כֹּה אָמַר.

הָיֹה הָיָה גִּבּוֹר חִידָה,
לוֹ זְרוֹעַ יְחִידָה.
*******************
עֲלֵי גִּבְעָה שָׁם בַּגָּלִיל
יוֹשֵׁב שׁוֹמֵר וּבְפִיו חָלִיל.

הוּא מְחַלֵּל שִׁירַת רוֹעֶה
לְשֶׂה, לִגְדִי, לִסְיָח תּוֹעֶה.

לְכָל שׁוֹבָב רוֹדֵף פַּרְפַּר,
לְהֵלֶךְ בָּא מֵעִיר וּכְפָר.

הוּא מְחַלֵּל, קוֹרֵא: שָׁלוֹם!
אֵלַי, אֵלַי, גְּשׁוּ הֲלוֹם!

יֵשׁ מַנְגִּינוֹת בְּפִי חָלִיל,
יֵשׁ אַגָּדוֹת פֹּה בַּגָּלִיל.

הָיֹה הָיָה גִּבּוֹר עַתִּיק
צוּרִים בָּקַע, סְלָעִים הֶעֱתִיק.

בִּנְתִיב חֻרְבָּן תּוֹךְ מְעָרוֹת
רָעַם קוֹלוֹ, הִדְלִיק אוֹרוֹת.

בְּשִׁיר חַיִּים יָצָא לַקְּרָב
מוּל אֲסַפְסוּף גָּדוֹל וָרַב.

'טוֹב לָמוּת עַל הַמִּשְׁמָר
בְּעַד אַרְצֵנוּ!' כֹּה אָמַר.

הָיֹה הָיָה גִּבּוֹר חִידָה,
לוֹ זְרוֹעַ יְחִידָה.
*******************
בַּגָּלִיל, בְּתֵל חַי,
טְרוּמְפֶּלְדּוֹר נָפַל.
בְּעַד עַמֵּנוּ, בְּעַד אַרְצֵנוּ
גִּבּוֹר יוֹסֵף נָפַל.
דֶּרֶך הָרִים, דֶּרֶךְ גְּבָעוֹת
רָץ לִגְאֹל אֶת שֵׁם תֵּל חַי,
לֵאמֹר לָאַחִים שָׁם:
"לְכוּ בְּעִקְּבוֹתַי".

"בְּכָל מָקוֹם
וּבְכָל רֶגַע
תִּזְכְּרוּ אוֹתִי,
כִּי נִלְחַמְתִּי וְגַם נָפַלְתִּי
בְּעַד מוֹלַדְתִּי.
כָּל הַיּוֹם אֲנִי חָרַשְׁתִּי
וּבַלַּיְלָה קְנֵה רוֹבֶה בְּיָדִי אָחַזְתִּי
עַד הָרֶגַע הָאַחֲרוֹן."
*******************
בַּגָּלִיל הָעֶלְיוֹן
גָּלְשׁוּ עִזִּים
מֵהַר עַצְמוֹן.

וְאַחֲרֵיהֶן
רוֹעֶה קָטֹן כְּבֶן שְׁמוֹנֶה
הוֹלֵךְ וּמְחַלֵּל:

הַיּוֹרֶה!
חַג לַגְּדִי, חַג לַשֶּׂה,
לַפַלָּח וְלָרוֹעֶה, 
חַג לַגְּדִי, חַג לַשֶּׂה, 
חַג – 
מֶה-מֶה!
*******************
בַּגָּלִיל הָעֶלְיוֹן
בַּגָּלִיל הָעֶלְיוֹן
בַּצָּפוֹן
עַל גִּבְעָה נִשָּׂאָה
שָׁם יִרְבַּץ הַכְּפִיר
הָאַדִּיר
וְנִשְׂגָּב הוּא מְאוֹד
וּמַרְאֶה הוּא כָּבוֹד וָהוֹד
רֹאשׁוֹ מוּרָם עָל
רַעֲמָתוֹ תַּלְתַּל עַל תַּלְתַּל
וְאָזְנוֹ קַשּׁוּבָה
וְכַפּוֹ דְּרוּכָה-עֲרוּכָה
לִקְרַאת כָּל אוֹרֵב
וְכָל צַר וְאוֹיֵב
מִתְקָרֵב
וּבְיוֹם עֶבְרוֹת
וּבְלֵיל סְעָרוֹת
וְסוּפוֹת
וְנָהַם הָאַרְיֵה
וְשָׁאַג הָאַרְיֵה
וְהִתְנַשֵּׂא
וְעָנוּ לוֹ גּוּרִים
וְעָנוּ לוֹ כְּפִירִים
אַדִּירִים
מִיהוּדָה וְשׁוֹמְרוֹן
עַד גָּלִיל הָעֶלְיוֹן
בְּגָאוֹן
*******************
בִּדְמִי הַחֹרֶשׁ נֹעַם צֵל
שָׁם לָאַהֲבָה נָשִׁיר מִזְמוֹר הַלֵּל.

שִׁיר גִּיל רֹן מָחוֹל,
קוֹל שִׂמְחָה הָהּ הָהּ!
שִׁיר אָבִיב,
עַד כָּל יְצוּר, כָּל חַי שִׁירָה בְּפִיו,
יֵשְׁתְּ מִכּוֹס הָעֵדֶן זִיו.
*******************
קְצָת דָּרוֹמָה לִבְאֵר-שֶׁבַע
רוּחַ בַּמִּדְבָּר נוֹשֶׁבֶת,
שְׁבִיל לָעֲרָבָה יָרַד.
לָרַדְיָאן, אִם אַךְ מִהַרְתָּ –
אֶל אֶל-עַ'מְר חִיש עָבַרְתָּ
וְהִנֵּה הוּא חוֹף אֵילַת.

הֵי דָּרוֹמָה, הֵי דָּרוֹמָה,
הֵי, דָּרוֹמָה לְאֵילַת!

הַסּוּפָה הִנֵּה עוֹבֶרֶת,
עַל הַדֶּרֶךְ הִיא דּוֹהֶרֶת,
לַמִּדְבָּר הַגְּדוּד שָׁעַט.
גִ'יפִּים כָּאן טָסִים כָּרוּחַ,
הַלּוֹחֵם, רֹאשׁוֹ פָּרוּעַ –
כָּאן בַּדֶּרֶךְ לְאֵילַת.

הֵי דָּרוֹמָה...

הַלּוֹחֵם, עָיֵף, יָגֵעַ,
עַל הָאָרֶץ הִשְׂתָּרֵעַ
וְחָשַב, הֵן כָּךְ כָּתוּב:
אֶת הָאָרֶץ, בִּי נִשְׁבַּעְתִּי,
רַק לָכֶם כֻּלָּהּ נָתַתִּי –
מִנִּי דָּן וְעַד יַם-סוּף!

הֵי דָּרוֹמָה...
*******************
קְצָת דָּרוֹמָה לִבְאֵר-שֶׁבַע
רוּחַ בַּמִּדְבָּר נוֹשֶׁבֶת,
שְׁבִיל לָעֲרָבָה יָרַד.
לָרַדְיָאן, אִם אַךְ מִהַרְתָּ –
אֶל אֶל-עַ'מְר חִיש עָבַרְתָּ
וְהִנֵּה הוּא חוֹף אֵילַת.

הֵי דָּרוֹמָה, הֵי דָּרוֹמָה,
הֵי, דָּרוֹמָה לְאֵילַת!

הַסּוּפָה הִנֵּה עוֹבֶרֶת,
עַל הַדֶּרֶךְ הִיא דּוֹהֶרֶת,
לַמִּדְבָּר הַגְּדוּד שָׁעַט.
גִ'יפִּים כָּאן טָסִים כָּרוּחַ,
הַלּוֹחֵם, רֹאשׁוֹ פָּרוּעַ –
כָּאן בַּדֶּרֶךְ לְאֵילַת.

הֵי דָּרוֹמָה...

הַלּוֹחֵם, עָיֵף, יָגֵעַ,
עַל הָאָרֶץ הִשְׂתָּרֵעַ
וְחָשַב, הֵן כָּךְ כָּתוּב:
אֶת הָאָרֶץ, בִּי נִשְׁבַּעְתִּי,
רַק לָכֶם כֻּלָּהּ נָתַתִּי –
מִנִּי דָּן וְעַד יַם-סוּף!

הֵי דָּרוֹמָה...
*******************
בְּהַלֵּל וּבְשִׁירִים
קַדְּמוּ לֵיל הַשִּׁמּוּרִים!
כּוֹכָבִים עָדָה רָקִיעַ,
לֵיל הִתְקַדֵּשׁ-חָג הוֹפִיעַ,
לִקְרָאתוֹ שָׂשִׂים נָרִיעַ
בְּהַלֵּל וּבְשִׁירִים.

כָּל דִּכְפִין – בָּרוּךְ בּוֹאֶךָ!
כָּל דִּצְרִיך – הֵן פֹּה בֵּיתֵךָ!
בְּכָל כּוֹס נוֹצֵץ הַיַּיִן.
מִשִׂמְחָה תַּזְהִיר כָּל-עַיִן.

זֶה הַלֵּיל מַה-נִשְׁתַּנָּה?
מַה-מֵּרֶנֶן הָרְנָנָה?
זֶה הַלֵּיל שֶׁל חֵרוּתֵנוּ!
זֹאת הִיא רִנְנַת-גִּילֵנוּ!
הָבָה נְקַדֵּם חַגֵּנוּ
בְּהַלֵּל, בְּשִׁיר-שִׁירִים.

*******************
בָּהָר, בָּעֵמֶק וּבָרְכָסִים
שְׁתוּ, רְווּ, הַכְּבָשִׂים
שׁוֹקַעַת הַשֶּׁמֶשׁ בֵּין הָרִים
וַאֲפֵלָה תַּעֲטֶה כָּרִים.
*******************
בְּהַר מְרוֹם יִשְׂרָאֵל אֶשְׁתֳּלֶנּוּ וְנָשָׂא עָנָף
וְעָשָׂה פֶרִי וְהָיָה לְאֶרֶז אַדִּיר

*******************
בּוֹא אֵלַי פַּרְפָּר נֶחְמָד,
שֵׁב אֶצְלִי עַל כַּף הַיָּד.
שֵׁב תָּנוּחַ, אַל תִּירָא –
וְתָעוּף בַּחֲזָרָה.
*******************
גֶּשֶׁם חָלַף וּסְתָו עָבַר
וְהַכֹּל בְּעִתּוֹ, וְהַכֹּל בְּעִתּוֹ נוֹצַר
לֵךְ לְשָׁלוֹם, לֵךְ גֶּשֶׁם!
דּוּדָאִים נָתְנוּ רֵיחַ בְּגִנַּת דּוֹדִים,
בּוֹא, בּוֹא בְּשָׁלוֹם, בּוֹא טַל!
בּוֹא בְּשָׁלוֹם, בּוֹא טַל!

רוּחַ בְּרָקִים וְצִינוֹרֵי שַׁחַק
עָשׂוּ שְׁלִיחוּתָם
לֵךְ לְשָׁלוֹם, לֵךְ גֶּשֶׁם
לֶאֱגֹר בַּקָּצִיר גִּדּוּלֵי חָצִיר!
בּוֹא, בּוֹא בְּשָׁלוֹם, בּוֹא טַל!
בּוֹא בְּשָׁלוֹם, בּוֹא טַל!
*******************
בּוֹא דּוֹדִי, אַלּוּפִי, הַגֹּרְנָּה
שָׁם שִׂמְחָה, שָׁם צָהֳלָה.
בּוֹאִי יָפָתִי, בִּמְחוֹלוֹת נֵצֵאָה
הֶחָתָן וְהַכַּלָּה.

תְּנוּ צִלְּכֶם הָרֵי אֶפְרַיִם,
רֹנּוּ זֶמֶר לַדּוֹדִים!
וְאַתֶּם כּוֹכְבֵי שָׁמַיִם,
שִׁירוּ, רֹנּוּ לַקּוֹצְרִים!
*******************
בּוֹא וְאֶשַּׁק לְךָ, בְּנִי, הָאָדָם
עִם יֶרֶק שָׂדוֹת, שָׁמַיִם שֶׁל אוֹר.
גּוּפְךָ לֹא רֻחַץ עוֹד מֵחֶלְאָה וָדָם
אַךְ לִבְּךָ מְפַרְכֵּס, מְזֻכָּךְ וְטָהוֹר.
 
בּוֹא וְאָנִיף אוֹתְךָ מַטָּה וָרוֹם
וּלְאַרְבַּע הָרוּחוֹת לֵדָתְךָ אֲבַשֵּׂר. 
נָבְטוּ שִׁבֳּלִים בַּמֶּרְחָב וְיֵשׁ יוֹם
וְ"הֵידַד" הַקּוֹצְרִים מִלְּבָבְךָ יְנַסֵּר.
*******************
בּוֹא נֵלֵךְ לְרוּתִי
וְנִרְקֹד שָׁם הוֹרָה
הַבַּחוּרִים קָדִימָה
הַבַּחוּרוֹת אָחוֹרָה

לָה לָה לַ-לָה...
*******************
בּוֹא, שָׁלוֹם! הָבֵא מַרְגּוֹעַ
כִּי עָיַפְנוּ כְּבָר לְדָם.
בּוֹא, שָׁלוֹם! רַפֵּא אֶת רֹעַ
יֶצֶר לֵב כָּל הָאָדָם.

בּוֹא, שָׁלוֹם! עַד אָנָה חֶרֶב
תֶּחֱרַץ מִשְׁפַּט-מִשְׂפָּח!
עַד מָתַי כְּחַיְתוֹ טֶרֶף
יֶאֱרֹב עוֹד אָח לְאָח!

‏בּוֹא, שָׁלוֹם! נָשׁוּב לִזְרֹעַ
וְהָאָרֶץ לֹא תֵּשַׁם.
בּוֹא, שָׁלוֹם! הָבֵא מַרְגּוֹעַ
כִּי עָיַפְנוּ כְּבָר לְדָם.
*******************
בּוֹאָה-נָא, חוֹרֵשׁ,
חֲרֹשׁ!
בּוֹאָה-נָא, זוֹרֵעַ,
זְרַע הַזֶּרַע!
בּוֹאָה-נָא קוֹצֵר,
הַשִּׁבֳּלִים סָבִיב
כְּיָם מַזְהִיב
הָנִיפָה-נָא חֶרְמֵשׁ
וּקְצֹר!
*******************
בּוֹאוּ בּוֹאוּ לַשֻּׁלְחָן –
לֶאֱכֹל הִגִּיעַ זְמַן!
לֶחֶם, יֶרֶק וּפֵרוֹת
אָנוּ אוֹהֲבִים מְאוֹד!
אֲרוּחָה מַה טְּעִימָה,
אֵין מְשִׂיחִין בִּסְעוּדָה.
*******************
בּוֹאוּ לַשֻּׁלְחָן –
לֶאֱכֹל הִגִּיעַ זְמַן!
לֶחֶם, יֶרֶק וּפֵרוֹת
אָנוּ אוֹהֲבִים מְאוֹד!
אֲרוּחָה מַה חֲמוּדָה,
אֵין מְשִׂיחִין בִּסְעוּדָה.
אֲרוּחָה מַה חֲמוּדָה,
אֵין מְשִׂיחִין בִּסְעוּדָה.
*******************
בּוֹאִי אֵלַי וּבֵרַכְתְּ שְׁעוֹתַי, שַׁבָּת
כִּי מִנִּי שֻׁלְחָן עֲדֵי כּוֹס הַיַּיִן הִנֵּה בָּאת.
שְׂחוֹק חַלָּה בַּלֹּבֶן וּזְמִירוֹת שַׁבָּת
הוֹד שַׁבָּת, הוֹד שַׁבָּת, לֵב כָּל אֵם יִרְחַב לוֹ
כָּל בֵּית אָב לְבוֹא שַׁבָּת גִּיל וָאוֹר עָטָה.
*******************
בּוֹאִי, אִמִּי, בּוֹאִי הֵנָּה
לְאֶרֶץ יִשְׂרָאֵל!
מָה אֶרְאֶה שָׁם בֵּן יַקִּיר לִי
שָׁם בְּאֶרֶץ יִשְׂרָאֵל?

בַּחוּרִים עוֹבְדִים בַּכְּבִישׁ
בַּמַּעְדֵּר וּבַפַּטִּישׁ
פּוֹרְחִים בַּחֹרֶף הָעֵצִים
וּבְדֶצֶמְבֶּר מִתְרַחֲצִים.

וְעַל כָּל אֵלֶּה, וְעַל כָּל אֵלֶּה
שְׁמֵי הַתְּכֵלֶת עַד אֵין סוֹף –
בּוֹאִי, אִמִּי, בּוֹאִי!

לֹא אוּכַל לָלֶכֶת שָׁמָּה –
זָקַנְתִּי...

בּוֹאִי, אִמִּי, בּוֹאִי הֵנָּה
לְאֶרֶץ יִשְׂרָאֵל!
מָה אֶשְׁמַע שָׁם בֵּן יַקִּיר לִי
שָׁם בְּאֶרֶץ יִשְׂרָאֵל?

תִּשְׁמְעִי שִׁיר חֲלוּצוֹת
וּוִכּוּחַ הַמּוֹעֲצוֹת,
שׁוֹמֵר שַׁבָּת לִכְבוֹד הָאֵל,
תְּקִיעוֹת הֵידָד לְ"הַפּוֹעֵל"!

וְעַל כָּל אֵלֶּה, וְעַל כָּל אֵלֶּה
יָם רוֹעֵשׁ יוֹמָם וָלֵיל –
בּוֹאִי, אִמִּי, בּוֹאִי!

לֹא אוּכַל לָלֶכֶת שָׁמָּה –
זָקַנְתִּי...

בּוֹאִי, אִמִּי, בּוֹאִי הֵנָּה
לְאֶרֶץ יִשְׂרָאֵל!
מָה אֹכַל שָׁם בֵּן יַקִּיר לִי
שָׁם בְּאֶרֶץ יִשְׂרָאֵל?

תֹּאכְלִי זֵיתִים וְזִיתוֹנִים,
תַּפּוּחֵי זָהָב וְלִימוֹנִים,
קִשּׁוּאִים וְלֶחֶם טוֹב
וּמֵי יַרְדֵּן תִּשְׁתִּי לָרֹב!

וְעַל כָּל אֵלֶּה, וְעַל כָּל אֵלֶּה
צַבָּר מָתוֹק וּמֵי גָּזוֹז
בּוֹאִי, אִמִּי, בּוֹאִי!

לֹא אוּכַל לָלֶכֶת שָׁמָּה –
זָקַנְתִּי...

בּוֹאִי, אִמִּי, בּוֹאִי הֵנָּה
לְאֶרֶץ יִשְׂרָאֵל!
מַה תִּתֵּן לִי בֵּן יַקִּיר לִי
שָׁם בְּאֶרֶץ יִשְׂרָאֵל?

צְרִיף יָפֶה מֵעֲצֵי זַיִת
אֶבְנֶה לָךְ שָׁם עַל הַר הַבַּיִת
מִטָּה אַצִּיעַ לָךְ בְּרֹב פְּאֵר
וַאֲכַסֶּנָּה בְּמוּסְקִיטֵר!

וְעַל כָּל אֵלֶּה, וְעַל כָּל אֵלֶּה
נֶכֶד אֶתֵּן לָךְ בְּחֵיקֵךְ –
בּוֹאִי, אִמִּי, בּוֹאִי!

הִנְנִי הוֹלֶכֶת, בֵּן יַקִּיר לִי –
חַכֵּה לִי!
*******************
בֹּאנָה בֹּאנָה הַבָּנוֹת
מַהֵרְנָה לִשְׁאֹב מַיִם,
בַּמִּשְׁעוֹל בֵּין הַגְּבָעוֹת
חִישׁ רֵדְנָה אֶל הָעַיִן.

אֶת כַּדֵּיכֶן מַלֵּאנָה
טֶרֶם בּוֹא עַרְבַּיִם,
שֶׁמֶשׁ פָּז שׁוֹקְעָה נוֹטָה
בְּפַאֲתֵי שָׁמַיִם.

*******************
בֻּבָּה בֻּבָּתִי
יַלְדָּה יַלְדָּתִי
אוֹהֶבֶת, אוֹהֶבֶת
אוֹהֶבֶת אוֹתִי.

הָבָה נֵצֵא אֶל הַגַּן
שָׁם קָטַפְתִּי לָךְ שׁוֹשָׁן
לָךְ שׁוֹשָׁן קָטַפְתִּי
בִּשְׂעָרַיִךְ אָשִׂימֶנּוּ
בִּמְקוֹם סֶרֶט אַחְלִיפֶנּוּ
הוֹ...
*******************
בִּי, בִּתִּי, בֻּבָּתִי,
אַל תִּבְכִּי, חֶמְדָתִי,
בִּי, שְׁבִי בְּעֶגְלָתִי,
שְׁבִי דוּמָם, אַל תִּבְכִּי,
אֶת-אִמֵּךְ נָא חִבְקִי,
חִבְקִיהָ , נַשְּׁקִיהָ,
וְאִם תִּזְכִּי אָבִיאָה
לָךְ גַּם סֻכָּרִיָּה.


*******************
אֲנִי בֻּבָּה וּשְׁמִי יְמִימָה-מָה
בּוֹכָה אֲנִי שָׁנָה תְּמִימָה-מָה
כֻּלָּם אוֹמְרִים לִי כִּי אֲנִי יָפָה
רַק רַגְלַי הֵן עֲקֻמּוֹת נוֹרָא.

וּכְשֶׁיָּצָאנוּ לְטִיּוּל-יוּל-יוּל
לַפַּרְדֵּס וְגַם לַלּוּל-לוּל-לוּל
כֻּלָּם אָמְרוּ: יְמִימָה כֹּה יָפָה
רַק רַגְלֶיהָ עֲקֻמּוֹת נוֹרָא.

אֵינִי רוֹצָה שֶׁיִּלְעֲגוּ-גוּ-גוּ
לִכְשֶׁאֶגְדַּל כֻּלָּם יֹאמְרוּ-רוּ-רוּ:
יְמִימָה הִיא בֻּבָּה כֹּה יָפָה
רַק רַגְלֶיהָ עֲקֻמּוֹת נוֹרָא.
*******************
בּוּם דָּלִידָה...
*******************
בּוֹנִים אָנוּ כְּפָר חָדָשׁ
שֶׁלָּנוּ הוּא הַכְּפָר הַקָּט.
נָגוּר בּוֹ, נִכָּנֵס לְהָבִיא הַכֹּל:
עֵצִים, סוּסִים, בֻּבּוֹת –
הַכֹּל שֶׁיֵּשׁ לָנוּ, הַכֹּל!
בּוֹנִים אָנוּ כְּפָר חָדָשׁ
שֶׁלָּנוּ הוּא הַכְּפָר הַקָּט.

הִנֵּה בָּא אִכָּר
בְּמַחְרַשְׁתּוֹ יְפַלַּח הָאֲדָמָה
יְלַוֵּהוּ הַשּׁוֹמֵר
יִשְׁמֹר עַל הֶעָמָל.
הִנֵּה גַּם מַסְגֵּר בָּא
יַתְקִין כְּלֵי הַמְּלָאכָה,
וְהָאוֹפֶה בַּמָּלוֹשׁ וּבַמִּרְדֶּה
יֹאפֶה לֶחֶם לְכֻלָּנוּ.
*******************
אַל תִּטְבֹּל בַּבֹּץ רַגְלַיִם
בַּבֹּץ מָלֵא הַמַּיִם
אַל תָּלוּשׁ בָּצֵק
פֶּן תִּתְחַלֵּק
וְתָקוּם לְקוֹל הַצְּחוֹק:
כּוּשִׁי בָּא מֵרָחוֹק
כּוּשִׁי כּוּשִׁי בָּא
חָה חָה חָה
מָה רָאִיתָ מֶה עָשִׂיתָ?
כּוּשִׁי כּוּשִׁי בָּא
חָה חָה חָה
הוֹי הַבֹּץ נוֹרָא!
*******************
בּוּקִי בּוּקִי בַּקְבּוּקִי
בּוּקִי בַּקְבּוּקַיִם
לַמּוֹזֵג בַּקְבּוּק אֶחָד,
לָאוֹרֵחַ שְׁנַיִם.

כָּל הַיּוֹם סָלַלְתִּי כְּבִישׁ
זֶה מְעַט לֹא נוֹחַ,
וּבָעֶרֶב עֵסֶק בִּישׁ
לְטַיֵּל אֵין כּוֹחַ.

בּוּקִי בּוּקִי בַּקְבּוּקִי
בּוּקִי בַּקְבּוּקַיִם
לָמָּה לִי בַּקְבּוּק אֶחָד
וְלָאוֹרֵחַ שְׁנַיִם?
*******************
עוּרוּ, קוּמוּ
צִפֳּרֵי שִׁיר!

עוּפוּ, טוּסוּ
אֶל הַנִּיר!

זֵרְעוֹנִים, תּוֹלָעִים
אֹכֶל טוֹב גַּם טָעִים
שָׁם לָרֹב, שָׁם לָרֹב.
בֹּקֶר טוֹב, בֹּקֶר טוֹב,
בֹּקֶר טוֹב!
*******************
בֹּקֶר, בֹּקֶר, בֹּקֶר, בֹּקֶר, בֹּקֶר,
בֹּקֶר, בֹּקֶר, בֹּקֶר, בֹּקֶר בָּא.
בֹּקֶר בָּא לַעֲבוֹדָה, בֹּקֶר בָּא לַעֲבוֹדָה,
בֹּקֶר בָּא לַעֲבוֹדָה, בֹּקֶר, בֹּקֶר בָּא!

צָהֳרַיִם, צָהֳרַיִם, צָהֳרַיִם, צָהֳרַיִם,
צָהֳרַיִם, צָהֳרַיִם, צָהֳרַיִם בָּא.
צָהֳרַיִם בָּא לַאֲרוּחָה, צָהֳרַיִם בָּא לַאֲרוּחָה, 
צָהֳרַיִם בָּא לַאֲרוּחָה, צָהֳרַיִם בָּא!

עֶרֶב, עֶרֶב, עֶרֶב, עֶרֶב, עֶרֶב
עֶרֶב, עֶרֶב, עֶרֶב, עֶרֶב בָּא.
עֶרֶב בָּא לִמְנוּחָה, עֶרֶב בָּא לִמְנוּחָה,
עֶרֶב בָּא לִמְנוּחָה, עֶרֶב, עֶרֶב בָּא!

לַיְלָה, לַיְלָה, לַיְלָה, לַיְלָה, לַיְלָה,
לַיְלָה, לַיְלָה, לַיְלָה, לַיְלָה בָּא.
לַיְלָה בָּא לַאֲסֵפָה, לַיְלָה בָּא לַאֲסֵפָה,
לַיְלָה בָּא לַאֲסֵפָה, לַיְלָה, לַיְלָה בָּא!

*******************
בֹּקֶר הִתְעוֹרֵר,
לֵיל חֹשֶׁךְ גָּז.
אוֹר בָּהִיר יִשְׁפֹּךְ
שֶׁמֶשׁ הַפָּז.

רוּחַ חֲרִישִׁית
תִּשֹּׁב אַט אַט,
תְּשַׂחֵק בֶּעָלִים,
תִּשַּׁק כָּל בַּד.

רֵיחַ נִיחוֹחַ
נָעִים לִמְאוֹד,
סָבִיב יָפִיצוּ
פִּרְחֵי הַהוֹד.

שָׁם הַצִּפֳּרִים
עָפוֹת חִישׁ קַל,
שׁוֹתוֹת בַּפְּרָחִים
נִטְפֵי הַטַּל.
*******************
בֹּקֶר טוֹב לְאִמָּא
וּלְאַבָּא בֹּקֶר טוֹב!
הִתְעוֹרַרְתִּי בְּשִׂמְחָה רַבָּה
בֹּקֶר טוֹב!
בֹּקֶר טוֹב לְשֶׁמֶשׁ אוֹר
בֹּקֶר טוֹב לְצִפּוֹר דְּרוֹר
בֹּקֶר טוֹב לְאִילָן
וּלְפֶרַח שֶׁבַּגַּן
בֹּקֶר טוֹב עַד אֵין סוֹף
בֹּקֶר טוֹב!
*******************
בֹּקֶר טוֹב הִגִּיעַ
קָם לוֹ יֶלֶד קָט
אֶת פָּנָיו וְאֶת יָדָיו
הוּא רוֹחֵץ מִיָּד.
כָּך, כָּךְ, כָּךְ וְכָךְ!
כָּךְ וְכָךְ, כָּךְ וְכָךְ!
*******************
בֵּין לָכִישׁ וַעֲזֵקָה –
הוֹ, לָכִישׁ, לָכִישָׁה!

עוּר בּוֹקֵר, כַּנֵּס בָּקָר!
הָחֵשׁ הָחִישָׁה!
הוֹ, לָכִישׁ, לָכִישָׁה!

גָּלְשׁוּ עֲדָרִים
אֶל מוּל מוֹרַד מִדְרוֹן.
רוּחַ מְלַטֵּף
הוֹלֵךְ עִקְּבוֹת הַצֹּאן.

בּוֹקֵר יָרֹן אֶת שִׁיר הָעֵדֶר
אֶל מוּל הָרֵי חֶבְרוֹן
בּוֹקֵר יָרֹן אֶת שִׁיר הָעֶרֶב
אֶל מוּל הָרֵי חֶבְרוֹן –
הוֹ, לָכִישׁ, לָכִישָׁה!

עוּר בּוֹקֵר...

גַּעְגּוּעִים לְרֶבֶץ עֲגָלִים
הוֹ, מַה יָּפִית, לָכִישׁ
אַתְּ אֶרֶץ הַתִּלִּים!

בּוֹקֵר יָרֹן אֶת שִׁיר הָעֶרֶב
אֶל מוּל הָרֵי חֶבְרוֹן –
הוֹ, לָכִישׁ, לָכִישָׁה!
*******************
כִּי בּוֹרוֹכוֹבִים אֲנַחְנוּ
יָדוּעַ לְכֻלָּם
כִּי בִּלְעָדֵינוּ אָנוּ
לֹא יִתְקַיֵּם עוֹלָם

בּוֹרוֹכוֹבִים בּוֹרוֹכוֹבִים
עַל כֻּלָּם הֵם רוֹכְבִים
*******************
"הָעוֹלָם 
בִּזְכוּתוֹ שֶׁל מִי קַיָּם?"
- בִּזְכוּתָם שֶׁל נִצָּנִים 
בַּשָּׂדוֹת וּבַגַּנִּים, 
בַּיְּעָרוֹת וְעַל שְׂפַת אֲגַם, - 
בִּזְכוּתָם קַיָּם! 

"הָעוֹלָם 
בִּזְכוּתוֹ שֶׁל מִי קַיָּם?" 
- בִּזְכוּתָם שֶׁל פַּרְפָּרִים 
בַּשָּׂדוֹת וּבַכָּרִים, 
בָּאָבִיב וּבְקַיִץ חָם, - 
בִּזְכוּתָם קַיָּם! 

"הָעוֹלָם 
בִּזְכוּתוֹ שֶׁל מִי קַיָּם?" 
- בִּזְכוּתָם שֶׁל וְלָדוֹת:
דָּג, צְפַרְדֵּעַ וּלְטָאוֹת
בִּבְרֵכוֹת וּבְמֵי הַיָּם, - 
בִּזְכוּתָם קַיָּם!

"הָעוֹלָם 
בִּזְכוּתוֹ שֶׁל מִי קַיָּם?"
- בִּזְכוּתָם שֶׁל אֶפְרוֹחִים 
בַּקִּנִּים בֵּין הַחוֹחִים, 
בַּגַּגּוֹת וְעַל כָּל עֵץ רָם, - 
בִּזְכוּתָם קַיָּם! 

"הָעוֹלָם 
בִּזְכוּתוֹ שֶׁל מִי קַיָּם?"
- בִּזְכוּתָם שֶׁל תִּינוֹקוֹת 
בַּבָּתִּים וּבַסֻּכּוֹת, 
בְּכָל מָקוֹם אֲשֶׁר הֵם שָׁם, - 
בִּזְכוּתָם קַיָּם!

"הָעוֹלָם 
בִּזְכוּתוֹ שֶׁל מִי קַיָּם?" 
- בִּזְכוּתָם שֶׁל קְטַנְטַנִּים,
בְּכָל מָקוֹם, בְּכָל הַזְּמַנִּים, -
וּבִזְכוּת קְטַנֵּי עוֹלָם
הָעוֹלָם קַיָּם!


*******************
לְרֶגַע נִתָּן לִי לָנוּחַ
בַּדֶּרֶךְ רַבַּת הַנְּדוּדִים,
לִשְׁמֹעַ אֶת לַחַשׁ הָרוּחַ
בֵּין עֲנָפִים מוּרָדִים;
וְאֵין אֶת נַפְשִׁי לָדַעַת
אִם הָעֵצִים לִי זָרִים:
דִּמְמַת שִׂיחָתָם הַמַּרְגַּעַת
הִיא קוֹל מִמּוֹלֶדֶת-סְתָרִים.

אֵין שֶׁקֶט גָּדוֹל מִן הָרֶטֶט
הַבִּלְתִּי פּוֹסֵק שֶׁל עָלִים.
פֹּה כָּל מַחְשָׁבָה שׁוֹקֶטֶת
וְכָל יִסּוּרִים קַלִּים.
אָפֹר הַמֶּרְחָק, וּמִלְּמַעְלָה
אָפֹר גַּם שַׁחַק-הַסְּתָו;
וְכָל לַחַשׁ-עָלֶה – נֶחָמָה לִי,
בְּרָכָה – כָּל תְּנוּעַת עָנָף.
*******************
כְּחֹם הַיּוֹם עַל מַעְיָן זַךְ,
הוֹזֶה, חוֹלֵם, בְּצֵל הַסְּבַךְ,
בַּחֹרְשָׁה עַל גִּבְעוֹת הַשּׁוֹמְרוֹן 
הִיא הוֹפִיעָה יַעֲלַת חֵן,
גִּזְרַת תָּמָר, חֲטוּבַת שֵׁן,
בַּחֹרְשָׁה עַל גִּבְעוֹת הַשּׁוֹמְרוֹן.

אַךְ רָאַתְנִי וְנִבְהָלָה,
פָּרְחָה לָהּ כְּצִפּוֹר קַלָּה,
בַּחֹרְשָׁה עַל גִּבְעוֹת הַשּׁוֹמְרוֹן 
אֲנִי נֶחְפַּזְתִּי – הוֹי שַׁלָּמָה
תִּתְחַמָּקִי יַלְדָּה תַּמָּה?
בַּחֹרְשָׁה עַל גִּבְעוֹת הַשּׁוֹמְרוֹן.

אַל נָא עֶלֶם, אַל נָא תִּגַּע בִּי,
בְּשׂוֹרָה רָעָה מְבַשֵּׂר לִבִּי,
בַּחֹרְשָׁה עַל גִּבְעוֹת הַשּׁוֹמְרוֹן
פָּחוֹד אֶפְחַד מֵעֲלָמִים,
מֵהַגְּבָרִים – חַיּוֹת דָּמִים,
בַּחֹרְשָׁה עַל גִּבְעוֹת הַשּׁוֹמְרוֹן.

הוֹי, שָׁגִית! לִבֵּךְ טָעָה כָּלִיל!
עֵינַי שְׁחֹרוֹת, שְׂפָתַי חַכְלִיל,
בַּחֹרְשָׁה עַל גִּבְעוֹת הַשּׁוֹמְרוֹן.
רְאִיתִיךְ וּבָךְ בָּחַרְתִּי,
אַתְּ לָנֶצַח לִי, אָמַרְתִּי,
בַּחֹרְשָׁה עַל גִּבְעוֹת הַשּׁוֹמְרוֹן.

פְּנֵי יָפָתִי אוֹרוּ, זַכּוּ,
שְׁתֵּי עֵינֶיהָ לִי צָחָקוּ,
בַּחֹרְשָׁה עַל גִּבְעוֹת הַשּׁוֹמְרוֹן.
צִפְצוּף צִפּוֹר וּבִדְמָמָה
נָשׁוֹק נָשְׁקָה לִי הַתַּמָּה,
בַּחֹרְשָׁה עַל גִּבְעוֹת הַשּׁוֹמְרוֹן.
*******************
בְּחִיּוּכִים שֶׁל נֹעַם
הִכְנַעַת אֶת לִבִּי
בְּקֶסֶם אוֹר עֵינַיִךְ
שָׁבִית אֶת נִשְׁמָתִי
חִישׁ הַצִּילִינִי נָא
כִּי בָךְ הַיְּשׁוּעָה.

לָמָּה זֶה זִיו פָּנַיִךְ
תַּסְתִּירִי מֵעֵינַי?
מַבָּט אֶחָד תִּתְּנִי לִי
אָגִילָה עַד בְּלִי דַי,
רֹאשִׁי סוֹבֵב הוֹלֵךְ
עֵת אֶעֱמֹד מוּלֵךְ.

קוֹלֵךְ וִיפִי דְבָרַיִךְ
אֲשֶׁר מִפִּיךְ נוֹבְעִים
מֵעַצְמוֹתַי יָפִיקוּ
צִנָּה וּרְעָדִים
וִימַלְּאוּ נַפְשִׁי
אֹשֶׁר אַהֲבָתִי.

קִרְבִי עַלְמָה שֶׁל זֹהַר
וְהִצָּמְדִי אֵלַי,
אַל מִפָּנַי תָּנוּסִי
כִּי אַתְּ לִי כָּל חַיַּי;
בּוֹאִי נַשְּׁקִינִי נָא
סִבְלִי אָז אֶשְׁכָּחָה!
*******************
חַלּוֹנִי תָּמִיד פָּתוּחַ
זֶה אֲשֶׁר יָבוֹא
לִי יָבִיא זִמְרַת הָרוּחַ
יַעַר וּסְתָווֹ.

יִתְיַצֵּב מִנֶּגֶד
וְאֶרְאֶה עֵינָיו
וְאֶחְשֹׁב לְרֶגַע:
הוּא עָצוּב בַּסְּתָו.

הוּא הָלַךְ בַּדֶּרֶךְ,
דֶּרֶךְ רְחוֹקָה,
לוֹ סִפֵּר כָּל פֶּרַח:
הִיא שָׁם מְחַכָּה.

כָּךְ חָלְפוּ שָׁנִים רַבּוֹת,
כָּל שְׁנוֹתֶיהָ הַוְּרֻדּוֹת.
וְלִבָּהּ אֶשְׁכּוֹל בָּשֵׁל
מְצַפֶּה לַלֵּיל.

וְלִבָּהּ אֶשְׁכּוֹל בָּשֵׁל
מְצַלְצֵל וּמְצַלְצֵל –
לִקְרָאתָהּ אַתָּה זוֹחֵל
כָּאוֹר בָּעֲרָפֶל.

חַלּוֹנִי תָּמִיד פָּתוּחַ
זֶה אֲשֶׁר יָבוֹא
לִי יָבִיא זִמְרַת הָרוּחַ
לַיִל וּזְהָבוֹ.

הוּא יֹאמַר לִי: מַר לִי
בִּלְעָדַיִךְ מַר,
וְכָל-כָּךְ מוּזָר לִי
לִהְיוֹת מְאֻשָּׁר.

אַתְּ עָצַמְתָּ עֵינַיִךְ,
כִּי כֻּלֵּךְ אַתְּ לִי,
צָעִיף אֶפְרֹשׂ עָלַיִךְ:
עֶרֶב תַּכְלִילִי –

הוּא יֹאמַר לִי: עוֹלָמֵךְ
אַגָּדָה פִּלְאִית כִּמְעַט –
יוֹם הוֹלֵךְ וְיוֹם דּוֹעֵךְ
אַךְ זוֹרַחַת אַתְּ.

וְאוּלַי יֹאמַר לִי כָּךְ:
סַגְרִירִים וּסְתָו נִשְׁכַּח,
לָאָבִיב שְׂמָלוֹת תִּפְרִי,
חַלּוֹנֵךְ סִגְרִי!
*******************
הַכּוּ בָּנִים בַּחֲלִילִים
וַעֲנוּ נָא בִּמְצִלְתַּיִם:
עִם בִּכּוּרֵי פְּרִי הִלּוּלִים
רֵאשִׁית עֲמַל כַּפַּיִם.

בִּרְצוֹת הַשֵּׁם וְעַם גְּאוּלִים,
יָשׁוּב מִכָּל אַפְסָיִם,
עָלֹה נַעֲלֶה עִם בִּכּוּרִים
בַּסָּךְ לִירוּשָׁלַיִם.
*******************
הַכּוּ, בָּנִים, בַּחֲלִילִים, בַּחֲלִילִים-חֲלִילִים
וַעֲנוּ נָא בִּמְצִלְתַּיִם, בִּמְצִלְתַּיִם.
עִם בִּכּוּרֵי פְּרִי הִלּוּלִים, פְּרִי הִלּוּלִים
רֵאשִׁית עֲמַל כַּפַּיִם, הֶאָח!

עָלֹה נַעֲלֶה עִם בִּכּוּרִים, עִם בִּכּוּרִים, בִּכּוּרִים
הֶאָח! בַּסָּךְ לִירוּשָׁלַיִם, יְרוּשָׁלַיִם –
בַּחֲלִילִים וּבִמְצִלְתַּיִם
עַם גְּאוּלִים מִכָּל אָפְסַיִם.

*******************
בַּחֲמִשָּׁה עָשָׂר בִּשְׁבָט,
בְּבוֹא אָבִיב אֵלֵינוּ,
יוֹרֵד מַלְאָךְ, פִּנְקָס בַּיָּד
רוֹשֵׁם כָּל צִיץ, כָּל עֵץ, כָּל בַּד
וְכָל נִטְעֵי גַּנֵּינוּ.
טַ לַ לָה...

מֵעִיר אֶל עִיר, מִכְּפָר אֶל כְּפָר
נִשָּׂא הוּא קַל כְּנָפַיִם;
יוֹרֵד בַּגַּיְא, עוֹלֶה בָּהָר,
עוֹבֵר בִּיעָף אֶת הַמִּדְבָּר
וְשָׁב אֶל הַשָּׁמַיִם.
טַ לַ לָה...

וּכְשֶׁהַמִּדְבָּר יִהְיֶה מָלֵא
כָּל עֵץ וְצִיץ וָשִׂיחַ,
וּכְשֶׁהַמִּדְבָּר יַהֲפֹךְ שָׂדֶה
וְכָל אַרְצֵנוּ – גַּן רָוֶה,
יוֹפִיעַ הַמָּשִׁיחַ.
טַ לַ לָה...
*******************
בַּחֲצוֹת הַלַּיְלָה בְּצֵאת הַכּוֹכָבִים
אִמָּא וְאוּדִי מִתְחַתְּנִים

הֵם יַזְמִינוּ אֶת כָּל הַשְּׁכוּנָה
בִּשְׁתֵּים-עֶשְׂרֵה בַּלַּיְלָה תִּהְיֶה הַחֲתוּנָה

מִי שֶׁלֹּא מַאֲמִין יָבוֹא בְּעוֹד שָׁנִים
וְיִרְאֶה אוֹתָם מְחֻתָּנִים.
*******************
בֶּחָצֵר יֵשׁ בְּאֵר
וּבָהּ מַיִם, אַךְ הַדְּלִי חָסֵר
וּמַה שָּׂמַח לִבִּי אִלּוּ נָשַׁקְתָּ לִי
בּוֹאָה, בּוֹא, אַל תְּאַחֵר.

יֵשׁ לִי שׁוֹשַׁנָּה לְבָנָה וּקְטַנְטַנָּה
וְלִבִּי נִכְסָף עִם רְסִיסֵי הַטַּל.
הַשּׁוֹשַׁנָּה בַּמַּיִם, הַבְּאֵר בַּדְּלִי
וַאֲנִי פֹּה לְבַדִּי עִם בָּחוּר שֶׁלִּי.
*******************
יָצָאנוּ מִמִּצְרַיִם
נָרִימָה נֵס הַדְּרוֹר!
נַחְפֹּז, נִשָּׂא רַגְלַיִם
חִישׁ עַד הַבֹּקֶר אוֹר.

נָרִימָה נֵס, נֵס!
נָרִיעָה נָא!
נָרִימָה נֵס, נֵס!
נָרִיעָה נָא!
יוֹצְאִים, יוֹצְאִים אֲנַחְנוּ
בְּיָד, בְּיָד רָמָה!
יוֹצְאִים, יוֹצְאִים אֲנַחְנוּ
בְּיָד, בְּיָד רָמָה, בְּיָד רָמָה!

שְׂאוּ, שְׂאוּ עֵינַיִם:
מִצְרַיִם שָׁם יִרְדֹּף...
נִבְקַע הַיָּם לִשְׁנַיִם –
עֲמֹד, הַיָּם, מִשְּׁטוֹף.

נָרִימָה נֵס...
עוֹבְרִים אֲנַחְנוּ...

הַדֶּרֶךְ עוֹד נִמְשֶׁכֶת –
אַךְ אַל נָא נִבָּהֵל!
בְּשִׁיר מַה קַּל לָלֶכֶת
לְאֶרֶץ יִשְׂרָאֵל!

נָרִימָה נֵס...
עוֹלִים אֲנַחְנוּ...
*******************
יָצָאנוּ מִמִּצְרַיִם
נָרִימָה נֵס הַדְּרוֹר!
נַחְפֹּז, נִשָּׂא רַגְלַיִם
חִישׁ עַד הַבֹּקֶר אוֹר.

נָרִימָה נֵס!
נָרִיעָה נָא, נָרִיעָה נָא!
יוֹצְאִים אֲנַחְנוּ
בְּיָד רָמָה!
יוֹצְאִים אֲנַחְנוּ
בְּיָד רָמָה!

שְׂאוּ, שְׂאוּ עֵינַיִם:
מִצְרַיִם שָׁם יִרְדֹּף...
נִבְקַע הַיָּם לִשְׁנַיִם –
עֲמֹד, הַיָּם, מִשְּׁטוֹף.

נָרִימָה נֵס...

הַדֶּרֶךְ עוֹד נִמְשֶׁכֶת –
אַךְ אַל נָא נִבָּהֵל!
בְּשִׁיר מַה קַּל לָלֶכֶת
לְאֶרֶץ יִשְׂרָאֵל!

נָרִימָה נֵס...
*******************
אִם עֲמַלְתֶּם, הַבֵּן הַבַּת,
שׁוּבוּ, נוּחוּ בְּיוֹם הַשַּׁבָּת.

צַח הַבֶּגֶד וְלָבָן,
זֹהַר הַנֵּרוֹת עַל הַשֻּׁלְחָן.

חֹפֶשׁ וּדְרוֹר לְכָל עָמֵל,
שַׁבָּת קֹדֶשׁ לְיִשְׂרָאֵל,
שַׁבָּת קֹדֶשׁ...
*******************
אָח, בְּיוֹם סַגְרִיר
רוּחַ הוֹמֶה,
רוּחַ הוֹמֶה – הוֹמֶה וּמֵילִיל!
רוּחַ, רוּחַ הוֹמֶה –
הוֹמֶה וּמֵילִיל.

וַעֲלֵי לִבִּי
יָגוֹן רַע וָמַר, יָגוֹן רַע וָמַר
רַע וָמַר מַעְפִּיל!
יָגוֹן רַע וָמַר,
רַע וָמַר מַעְפִּיל!

לַמִּדְבָּר אֵלֵךְ
הַגָּדוֹל הָרָחָב,
הַגָּדוֹל הָרָחָב לְבַקֵּשׁ מַזָּלִי!

אָח, בְּיוֹם סַגְרִיר
רוּחַ הוֹמֶה,
רוּחַ הוֹמֶה – הוֹמֶה וּמֵילִיל!
רוּחַ, רוּחַ הוֹמֶה –
הוֹמֶה וּמֵילִיל.
*******************
בְּיוֹם קַיִץ, יוֹם חֹם, עֵת הַשֶּׁמֶשׁ מִמְּרוֹם
הָרָקִיעַ תְּלַהֵט כַּתַּנּוּר הַיּוֹם,
עֵת יְבַקֵּשׁ הַלֵּב פִּנַּת שֶׁקֶט לַחֲלוֹם –
בֹּא אֵלַי, בֹּא אֵלַי, רֵעַ עָיֵף!
 
לִי-יֶשׁ-גָּן, וּבַגָּן תַּחַת אוֹג כֶּבֶד צֵל,
הַרְחֵק הַרְחֵק מֵעִיר וּמִמְּתִים, נֶחְבָּא תֵל,
כֻּלּוֹ עָטוּף יְרַקְרַק, כֻּלּוֹ אֹמֵר סוֹד אֵל –
שָׁם נֵחָבֵא, נָנוּחַ, אָח נָעִים!

וּבְהִתְעַנֵּג וּבְרֹךְ שָׁם בַּמַּחֲבֵא הַלָּז
נַמְתִּיק יַחְדָּו בִּדְמִי צָהֳרַיִם הָרָז,
שֶׁיּוֹפִיעַ לִשְׁנֵינוּ מִקֶּרֶן הַפָּז,
הַבֹּקַעַת אֶת-שִׁפְעַת הַצְּלָלִים.
 
וּבְלֵיל חֹרֶף, לֵיל קֹר, עֵת מַחֲשַׁכִּים וּשְׁחוֹר
יְשׁוּפוּךָ בַּחוּץ, הוֹלֵךְ סוֹבֵב הַקֹּר,
וּבִבְשָׂרְךָ כִּי-יִתְקַע מַאַכְלוֹתָיו הַכְּפוֹר –
בֹּא אֵלַי, בֹּא אֵלַי, בְּרוּךְ אֲדֹנָי!

בֵּיתִי קָטָן וָדַל, בְּלִי מַכְלוּלִים וּפְאֵר,
אַךְ הוּא חָם, מָלֵא אוֹר וּפָתוּחַ לַגֵּר,
עַל-הָאָח בֹּעֵר אֵשׁ, עַל-הַשֻּׁלְחָן הַנֵּר –
אֶצְלִי שֵׁב וְהִתְחַמֵּם, אָח אֹבֵד!
 
וּבְהִשָּׁמַע מִילֵל סוּפַת לֵיל קוֹל כָּאוֹב,
זָכֹר נִזְכֹּר עֱנוּת רָשׁ גֹּוֵע בָּרְחוֹב,
וּלְחַצְתִּיךָ אֶל-לֵב, רֵעִי, אָחִי הַטּוֹב –
וּרְסִיס נֶאֱמָן אוֹרִידָה עָלֶיךָ.

אַךְ בְּבֹא תוֹר הַסְּתָו, בִּימֵי סַגְרִיר וָעָב;
עָמוּם שׁוֹמֵם הַיְקוּם, רֶפֶשׁ הוֹלֵךְ וָרָב,
דֶּלֶף טֹרֵד עַל-גָּג, עָשׁ בְּקֶרֶב לֵבָב –
בִּי, עָזְבֵנִי לְנַפְשִׁי, אָח חַנּוּן!
 
בַּשִּׁמָּמוֹן הַזֶּה אֶחְפֹּץ בָּדָד הֱיוֹת;
וּבְהִתְעַטֵּף הַלֵּב וּבִהְיוֹתוֹ לִמְסוֹס
אַל-תִּרְאֵנִי עֵין זָר, זָר לֹא-יָבִין אֶת-זֹאת –
וַעֲרִירִי אַחֲרִישָׁה בִיגוֹנִי.

*******************
גַּם אֲנַחְנוּ פֹּה הֵבֵאנוּ
גֶּזֶר רַךְ וּצְנוֹנִיּוֹת.
לְכֻלָּנוּ בְּסַלֵּינוּ
בִּכּוּרֵי עַגְבָנִיּוֹת.

בִּכּוּרִים, בִּכּוּרִים!
בִּכּוּרִים, בִּכּוּרִים!

גַּם זָרַעְנוּ, גַּם שָׁתַלְנוּ
וְעָדַרְנוּ עִדּוּרִים, 
וְהִשְׁקֵינוּ וְגִדַּלְנוּ - 
וְהִנֵּה הַבִּכּוּרִים.

בִּכּוּרִים, בִּכּוּרִים!
בִּכּוּרִים, בִּכּוּרִים!
*******************
רֶנֶן עוֹלֶה מִכְּפָר
מַה שָּׁם מִתַּמֵּר וְגָז?
עֵדֶר גּוֹלֵשׁ מֵהַר,
עֶנֶן פָּז עֶנֶן פָּז.
מִי זֶה שָׁם נוֹהֵר לְאַט?
הַיּוֹגְבִים נוֹשְׂאִים מַתָּת,
וְהַכּוֹרְמִים נוֹשְׂאִים שִׁיר תּוֹדָה
עִם כָּל אַנְשֵׁי הָעֲבוֹדָה.

הִנֵּה עֲמַל כַּפֵּינוּ
אֲדָמָה נָתְנָה מַתָּן.
הִנֵּה פְּרִי בִּכּוּרֵינוּ
פְּרִי שָׂדוֹת כְּרָמִים וַגַּן.

אֶרֶץ מִגְּבוּל לִגְבוּל –
טֶנֶא רַב פְּרִי וִיבוּל,
טֶנֶא עֲטוּר פְּרָחִים,
מַעֲשֶׂה יְדֵי אַחִים.
תְּבֹרַךְ כָּל יָד עוֹבְדָה
מוֹלַדְתִּי, שְׂאִי תּוֹדָה!
בָּרוּךְ גַּם עֵמֶק הַר וְחוֹף-יָם
אַף כָּל אֶחָי בַּאֲשֶׁר הֵם שָׁם.

הִנֵּה עֲמַל כַּפֵּינוּ...
*******************
בִּכּוּרִים רֵאשִׁית הַפְּרִי,
זֶה הַטֶּנֶא מְעֻטָּר,
מְקֻשָּׁט וּמְהֻדָּר;
מִנְחָתִי וְשִׂמְחָתִי
פְּרִי גַּנִּי וַעֲמָלִי.
*******************
חַם, חַם, חַם, הוֹ-הוֹ, מֶה חָם,
יְלָדִים, נֵלֵךְ לַיָּם!
מִי לַיָּם יִקְפֹּץ רִאשׁוֹן –
הוּא יִהְיֶה גִּבּוֹר-נַחְשׁוֹן!

גַּל, גַּל, גַּל, עָבֶה וָקַל –
בּוֹאוּ נַעֲשֶׂה מַעְגָּל!
כַּף נִמְחָא בְּרֹב שִׂמְחָה
אֶל כָּל גַּל שָׁלוֹם נִקְרָא!

גַּל הוֹלֵךְ וְגַל קָרֵב –
עִם כָּל גַּל כֹּה נִשְׁתּוֹבֵב;
אַל כָּל פַּחַד, לֹא נִפֹּל,
לֹא אִכְפַּת אִם רֹאשׁ נִטְבֹּל!
*******************
בִּים בָּם בִּים בָּם בִּים בָּם
כָּל יֶלֶד טוֹב כְּבָר קָם

כָּל יֶלֶד טוֹב יָשֵׁן בַּלֵּיל
בַּבֹּקֶר קָם הוּא לְטַיֵּל

בִּים בָּם בִּים בָּם בִּים בָּם
כָּל יֶלֶד טוֹב כְּבָר קָם
*******************
בַּיָּם בְּתֵל-אָבִיב
שָׁם יָפֶה מְאוֹד
שָׁם גָּרִים הָעֲרָבִים
לָהֶם סִירוֹת
וְזֶה יָפֶה מְאוֹד
*******************
בֵּין גְּבוּלוֹת, בֵּין הָרִים, לְלֹא דֶּרֶךְ,
בְּלֵילוֹת חֲשׂוּכֵי כּוֹכָבִים –
שַׁיָּרוֹת שֶׁל אַחִים, בְּלִי הֶרֶף,
לַמּוֹלֶדֶת אָנוּ מְלַוִּים.

	לָעוֹלָל וְלָרַךְ –
	שְׁעָרִים פֹּה נִפְתַּח.
	לַמָּךְ וְלַזָּקֵן –
	אָנוּ פֹּה חוֹמַת מָגֵן!

אִם הַשַּׁעַר סָגוּר, אֵין פּוֹתֵחַ –
אֶת הַשַּׁעַר נִשְׁבֹּר וְנִתֹּץ.
כָּל חוֹמָה בְּצוּרָה נְנַגֵּחַ,
וְכָל סֶדֶק נַרְחִיב וְנִפְרֹץ.

	לָעוֹלָל וְלָרַךְ –
	שְׁעָרִים פֹּה נִפְתַּח.
	לַמָּךְ וְלַזָּקֵן –
	אָנוּ פֹּה חוֹמַת מָגֵן!

שַׁיָּרָה, אַל בְּכִי וְאַל צַעַר.
הִשָּׁעֵן עַל זְרוֹעִי, סָב זָקֵן
גַּם לָזֶה שֶׁסָּגַר אֶת הַשַּׁעַר
יוֹם יָבוֹא שֶׁל נָקָם וְשִׁלֵּם!

	לָעוֹלָל וְלָרַךְ –
	שְׁעָרִים פֹּה נִפְתַּח.
	לַמָּךְ וְלַזָּקֵן –
	אָנוּ פֹּה חוֹמַת מָגֵן!
*******************
בֵּין *גְּבָעוֹת הָרֵי אֶפְרַיִם, בַּחֹרְשָׁה
בֵּין עֵצִים יֵשׁ אַרְנָבוֹת, בַּחֹרְשָׁה
כָּל שַׁבָּת יוֹצְאִים לַצַּיִד
אַרְנָבוֹת אוֹ עַיִט
וְקוֹלְעִים רַק בַּזְּנָבוֹת, בַּחֹרְשָׁה
אֵי יוֹרִים? בַּחֹרְשָׁה
אֵי קוֹלְעִים? בְּחֹרְשָׁה –
הַשּׁוֹמֵר הַצָּעִיר!

בֵּין *גְּבָעוֹת הָרֵי אֶפְרַיִם – בַּחֹרְשָׁה
יֵשׁ פִּנַּת עֲצֵי פֵּרוֹת – בַּחֹרְשָׁה 
יֵשׁ הַמִּשְׁמִישׁ הַפּוֹרֵחַ
פְּרִי נוֹתֵן וָרֵיחַ,
לְטַיֵּל שָׁם בַּלֵּילוֹת – בַּחֹרְשָׁה
אֵי נָעִים? בַּחֹרְשָׁה
אֵי מַקְסִים? בְּחֹרְשָׁה –
הַשּׁוֹמֵר הַצָּעִיר!

בֵּין *גְּבָעוֹת הָרֵי אֶפְרַיִם, בַּחֹרְשָׁה
בֵּין עֵצִים יֵשׁ "גַּרְעִינִים", בַּחֹרְשָׁה
כָּל "גַּרְעִין" מַחְזִיק מַעְדֵּר
בּוֹ הוּא מְדַבֵּר
עַל תִּקְווֹת וּרְשָׁמִים, בַּחֹרְשָׁה
אֵי עִידוּד? בַּחֹרְשָׁה
אֵי דִּבּוּר? בַּחֹרְשָׁה –
הַשּׁוֹמֵר הַצָּעִיר!
*******************
בֵּין הָעֵצִים הַיְּרַקְרַקִּים 
מוֹישֶׁ'לִּים שְׁלוֹימֶ'לִּים מְשַׂחֲקִים 
כְּנַף מְעִילוֹן וְטַלִּית קְטַנָּה 
יַלְדֵי יִשְׂרָאֵל הָרַכִּים הֵמָּה 

קַלִּים מִנּוֹצָה, דַּקִּיק הוּא הַגּוּף 
עוֹד רֶגַע פָּרְחוּ וְיוּכְלוּ לָעוּף 
חִישׁ יַחַטְפוּם רוּחוֹת קַלִּילִים 
כְּאִלּוּ הָיוּ רַק גּוֹזַלִּילִים 

רַק עֵינֵיהֶם בּוֹעֲרוֹת כָּאֵשׁ 
וּשְׁתֵּי נְקֻדּוֹת מַבְרִיקוֹת בָּן יֵשׁ 
יוֹקְדוֹת לוֹחֲשׁוֹת וְטוֹבְלוֹת בְּזִיו 
מִבְּרַק נְבוּאָה גַּם בְּפֶלֶא שְׁבִיב 

חוֹלְמוֹת עַל מָחָר, תּוֹהֶה מַבָּטָן 
עַל תְּמוֹל כִּי עָבַר, עַל צִפּוֹר בַּגָּן 
יַלְדֵי יִשְׂרָאֵל מִי יִתֵּן עֵינַי 
יִהְיוּ כַּפָּרַת עֵינֵיכֶם בָּנַי 


*******************
בֵּין הָרִים וּבֵין סְלָעִים
קוֹרֶנֶת שֶׁמֶשׁ תֹּם.
וּבָעֵמֶק בַּדְּשָׁאִים
נָם לוֹ גְּדִי בֶּן-יוֹם.
יָצְאָה הָאֵם לָתוּר בָּהָר.
עָזְבָה אֶת בְּנָהּ יָתוֹם –
וְהַגְּדִי, הוֹי, מַר לוֹ, מַר,
בָּכָה, פָּעָה עַד דֹּם.

מִמְּרוֹם הָהָר גָּחַן הַתַּן,
הוֹפִיעַ כְּתוֹךְ חֲלוֹם,
"אַל תִּבְכֶּה, הוֹי, גְּדִי קָטָן,
אִמְּךָ מָסְרָה שָׁלוֹם".
אָהוֹ-אֲהָהּ! רוֹעֶה קָרָא,
נֵעוֹר הַגְּדִי פִּתְאוֹם,
"מֶה-מֶה-מֶה?" הַגְּדִי עָנָה,
קוֹרֶנֶת שֶׁמֶשׁ - תֹּם.
*******************
בֵּין הָרִים וּבֵין סְלָעִים טָסָה הָרַכֶּבֶת
וּמִכָּל הַבַּחוּרִים אוֹתְךָ אֲנִי אוֹהֶבֶת

לָה לָה לָה לָה לָה לָה לָה לָה לָה
*******************
בֵּין הָרִים וּבֵין סְלָעִים
טָסָה הָרַכֶּבֶת
וּמִכָּל הַבַּחוּרִים
אוֹתְךָ אֲנִי אוֹהֶבֶת

בֹּאִי בֹּאִי נָא אֵלַי
בֹּאִי בֹּאִי אַחֲרַי
אֲבִיגַיִל
*******************
בֵּין הַרְרֵי טִירוֹל
נִשְׁמָע פִּתְאוֹם בַּת-קוֹל
נִשְׁמָע פִּתְאוֹם בַּת-קוֹל
בֵּין הַרְרֵי טִירוֹל.

בַּלַּיְלָה הוּא וְהִיא יוֹצְאִים
בְּקוֹל תֻּפִּים
בַּלַּיְלָה הוּא וְהִיא יוֹצְאִים
בְּקוֹל תֻּפִּים
בַּלַּיְלָה הוּא וְהִיא יוֹצְאִים
בְּקוֹל תֻּפִּים
בֵּין הַרְרֵי טִירוֹל.
*******************
וְהָיָה בְּחֶשְׁכַת הָעֶרֶב
כִּי יִתְכַּס בַּעֲרָפֶל הַיָּם,
וְרוּחַ מֵאֵצֶל הַנֶּגֶב
כִּי יִלְחַשׁ לָרֹתֶם הַנָּם,

לִמְעוֹנִי בֵּין חַגְוֵי הַסֶּלַע,
הָעֶלֶם, תָּבוֹאָה עָדַי!
תַּעֲלוּמוֹת יִתְלַחֲשׁוּ צִ'ינָרִים
יָרֵחַ שָׁם יָהֵל בַּגַּיְא.

אֵלַי! דְּמִי הַלַּיִל הִגִּיעַ,
הַזָּמִיר כְּבָר עָמַד מֵרֹן.
בּוֹא! אָבִי עַל תּוֹעֲפוֹת יַיְלָה
שָׁם יִנְהַג אֶת עֶדְרֵי הַצֹּאן.

אֲנִי בַּאֲבִיב יָמַי רַעֲנָנָה,
שְׁחַרְחֹרֶת וְיַעֲלַת חֵן,
כַּגַלִּים יָנוּעוּ שְׁנֵי שָׁדַי,
וְשִׁנַּי יַלְבִּינוּ מִשֵּׁן.

לִרְגָעִים תֻּצַּתְנָה, תִּדְעַכְנָה
שְׁתֵּי עֵינַי שֶׁעָמְקוּ מִתְּהוֹם,
אֲנִי - אֵשׁ, אֵשׁ חֶשֶׁק, אֵשׁ תַּאֲוָה,
אֵלַי בּוֹא - הֵן כְּבָר רַד הַיּוֹם.
*******************
בֵּין חוֹלוֹת מִדְבָּר
בְּמוֹרַד הָהָר
אֶת קוֹלֵךְ אֲנִי שׁוֹמֵעַ.
עֶרֶב אַט יוֹרֵד
וְלִבִּי דּוֹאֵג
לָמָּה זֹאת – אֵינִי יוֹדֵעַ.

הוֹי אַל בְּכִי, אַל צַעַר,
יַלְדֹּנֶת שֶׁלִּי
הֲלוֹא תֵּדְעִי אֵינֶנִּי נַעַר –
חַיָּל עִבְרִי אֲנִי!

זְכוּרִים לִי שְׂדוֹת יָם הַכִּנֶּרֶת
עֵת טִּיַּלְנוּ יַחַד בַּשְּׂדֵרָה
וּבְלִבֵּנוּ אֵשׁ נְעוּרִים סוֹעֶרֶת
וְשִׁירַת הָאַהֲבָה.
*******************
בֵּין נְהַר פְּרָת וּנְהַר חִדֶּקֶל
עַל-הָהָר מִתַּמֵּר דֶּקֶל.
וּבַדֶּקֶל, בֵּין עֳפָאָיו,
תִּשְׁכָּן-לָהּ דּוּכִיפַת זָהָב.

צִפּוֹר זָהָב! עוּפִי, חוּגִי,
צְאִי וּבַקְּשִׁי לִי בֶּן-זוּגִי
וּבַאֲשֶׁר תִּמְצָאִיהוּ –
כִּפְתִי אוֹתוֹ וַהֲבִיאִיהוּ.

אַךְ אִם-אֵין לָךְ חוּט הַשָּׁנִי
דַּבְּרִי שָׁלוֹם אֶל חֲתָנִי;
מַה-תַּגִּידִי לוֹ? הַגִּידִי:
נַפְשִׁי יוֹצֵאת אֶל יְדִידִי.

אִמְרִי לוֹ: הַגָּן פּוֹרֵחַ,
נָעוּל הוּא וְאֵין פּוֹתֵחַ;
רִמּוֹן פָּז שָׁם יֵשׁ בֵּין עָלָיו –
אַךְ אֵין מִי שֶׁיְּבָרֵךְ עָלָיו.

וְעוֹד תַּגִּידִי לוֹ: מִטָּתִי
אַשְׂחֶה לַיְלָה בְּדִמְעָתִי,
וּמִתַּחַת לִבְנַת בְּשָׂרִי
נִשְׂרָף מִדֵּי לַיְלָה כָּרִי.

רִיפַת דִּיפַת וּמוֹרִיפַת –
כָּכָה שָׂחָה הַדּוּכִיפַת:
לַיְלָה אָטוּס אֶל בֵּית דּוֹדֵךְ
וַאֲגַלֶּה לוֹ אֶת-סוֹדֵךְ.

אָתָא לַיְלָה, וּלְבֵין שִׁפְעַת
עָבִים פָּרְחָה הַדּוּכִיפַת,
עָלֹה עָלְתָה הַשָּׁמַיְמָה
וּנְבוּאָתָהּ לֹא נִתְקַיְּמָה

לַיְלָה בֹּקֶר וַעֲרָבִים
אֶשָּׂא עֵינַי אֶל הֶעָבִים,
עָבִים זַכִּים, הַעֲדַיִן
דּוֹדִי בְּחִיר לְבָבִי אָיִן?

*******************
בֵּין נְהַר פְּרָת וּנְהַר חִדֶּקֶל
עַל-הָהָר מִתַּמֵּר דֶּקֶל.
וּבַדֶּקֶל, בֵּין עֳפָאָיו,
תִּשְׁכָּן-לָהּ דּוּכִיפַת זָהָב.

צִפּוֹר זָהָב! עוּפִי, חוּגִי,
צְאִי וּבַקְּשִׁי לִי בֶּן-זוּגִי
וּבַאֲשֶׁר תִּמְצָאִיהוּ –
כִּפְתִי אוֹתוֹ וַהֲבִיאִיהוּ.

אַךְ אִם-אֵין לָךְ חוּט הַשָּׁנִי
דַּבְּרִי שָׁלוֹם אֶל חֲתָנִי;
מַה-תַּגִּידִי לוֹ? הַגִּידִי:
נַפְשִׁי יוֹצֵאת אֶל יְדִידִי.

אִמְרִי לוֹ: הַגָּן פּוֹרֵחַ,
נָעוּל הוּא וְאֵין פּוֹתֵחַ;
רִמּוֹן פָּז שָׁם יֵשׁ בֵּין עָלָיו –
אַךְ אֵין מִי שֶׁיְּבָרֵךְ עָלָיו.

וְעוֹד תַּגִּידִי לוֹ: מִטָּתִי
אַשְׂחֶה לַיְלָה בְּדִמְעָתִי,
וּמִתַּחַת לִבְנַת בְּשָׂרִי
נִשְׂרָף מִדֵּי לַיְלָה כָּרִי.

רִיפַת דִּיפַת וּמוֹרִיפַת –
כָּכָה שָׂחָה הַדּוּכִיפַת:
לַיְלָה אָטוּס אֶל בֵּית דּוֹדֵךְ
וַאֲגַלֶּה לוֹ אֶת-סוֹדֵךְ.

אָתָא לַיְלָה, וּלְבֵין שִׁפְעַת
עָבִים פָּרְחָה הַדּוּכִיפַת,
עָלֹה עָלְתָה הַשָּׁמַיְמָה
וּנְבוּאָתָהּ לֹא נִתְקַיְּמָה

לַיְלָה בֹּקֶר וַעֲרָבִים
אֶשָּׂא עֵינַי אֶל הֶעָבִים,
עָבִים זַכִּים, הַעֲדַיִן
דּוֹדִי בְּחִיר לְבָבִי אָיִן?

*******************
בַּגִּלְעָד שׁוֹטְפִים עֵינוֹת הַמַּיִם
וּמִדְבָּר לוֹהֵט סָבִיב סָבִיב;
לִי לְשָׁם הֵבֵאת אֶת עֲלוּמַיִךְ,
לִי לְשָׁם הֵבֵאת אֶת הָאָבִיב.

כָּכָה, כָּכָה, שִׁיר כָּזֶה
בְּכִידוֹן אֶל הַשָּׁמַיִם
מְזַמֵּר לָךְ הֶחָזֶה,
יְפֵיפַת-עֵינַיִם!

כָּכָה, כָּךְ לָךְ מְזַמֶּרֶת
גַּם הַנַּעַל הַמְּסֻמֶּרֶת,
שֶׁאֵלַיִךְ הִיא חוֹזֶרֶת
בֵּין עוֹפֶרֶת לְעוֹפֶרֶת.

כָּכָה, כָּכָה, שִׁיר כָּזֶה
בְּכִידוֹן אֶל הַשָּׁמַיִם
מְזַמֵּר לָךְ הֶחָזֶה,
יְפֵיפַת-עֵינַיִם!

אֵין דְּבָרִים צָעַדְנוּ וְאֵין אֹמֶר,
אֵין דְּבָרִים נִפְרַדְנוּ בְּלֶכְתִּי;
בַּגִּלְעָד פָּרְחוּ עֲצֵי הַתֹּמֶר
וְזִכְרָם אִתָּךְ רַק וְאִתִּי.

כָּכָה, כָּכָה, שִׁיר כָּזֶה...

מִדְּרָכִים דַּרְכֵּנוּ לֹא אוֹבֶדֶת,
כִּי יַחְדָּיו נִשְׁבַּעְנוּ – בָּהּ נֵלֵךְ;
אָנֹכִי אֶשְׁמֹר עַל הַמּוֹלֶדֶת,
אַתְּ שִׁמְרִי נָא לִי אַהֲבָתֵךְ!

כָּכָה, כָּכָה, שִׁיר כָּזֶה...

*******************
בֵּין עֲצֵי הָאֹרֶן עוֹמֵד אִישׁ קָט
רֹאשׁוֹ צָבוּעַ חוּם וְרַגְלוֹ אַחַת
מִי הָאִישׁ, הַגִּידוּ נָא,
הָעוֹמֵד וְאֵינוֹ זָע?
רֹאשׁוֹ צָבוּעַ חוּם וְרַגְלוֹ אַחַת.
*******************
בֵּין עַרְבַּיִם לֶטֶף רוּחַ
מִן הָרִים גּוֹלֵשׁ לַגַּיְא
יַלְדָּתִי, צְאִי לָשׂוּחַ,
נִתְעַלְּסָה עִם כָּל הֶחָי.

אֹדֶם שַׁחַק עַל גִּלְבּוֹעַ
פֹּה יָצִית כָּל גַּיְא וָצֵל
חוּשִׁי נָא לִבִּי יָנוּעַ,
חוּשִׁי טֶרֶם בּוֹא הַלֵּיל.

סִדְרִיָּה סוֹד רָז עוֹטֶפֶת
פְּנֵי מָעוֹז צוֹפָה בְּחֵן,
יַלְדָּתִי יָדִי לוֹטֶפֶת
פֹּה בַּשְּׁבִיל אֱלֵי יַרְדֵּן.

*******************
לִי הַב, תֵּן יָד,
יַלְדִּי הַקָּט.
יַחְדָּיו נֵצֵא, שְׁדֵמָה קוֹרְאָה,
נַרְקִיס, מַנְתּוּר,
רַקֶּפֶת-צוּר.
הַכַּלָּנִית כְּבָר בָּא תּוֹרָה –

פִּרְחֵי אָבִיב הֵם...

סַבְיוֹן בַּכַּר,
וְאִירִיס בָּר,
חַרְצִית צוֹחֲקָה בִּבְרַק-הַפָּז,
רוּחוֹת בָּאִים
וְלִרְגָעִים –
אַף גֶּשֶׁם קַל יַחְלֹף נֶחְפָּז – 

פִּרְחֵי אָבִיב הֵם...

עַל גֶּבַע תֵּל
גַּם אוֹר, גַּם צֵל,
נֶאְבָּקִים וְנִפְרָדִים:
עֵינֵי פְּרָחִים
עַל אֵם דְּרָכִים
מִגִּיל דּוֹמְעוֹת כְּמוֹ יְלָדִים.

פִּרְחֵי אָבִיב הֵם...

מוֹלֶדֶת אֵם
קוֹרֵאת בְּשֵׁם
כָּל פֶּרַח-הַר, כָּל שִׂיחַ-גַּיְא
בָּרוּךְ לִי תְּהִי,
פִּרְחִי, יַלְדִּי,
עֲלֵה וּגְדַל, פִּרְחִי הַחַי!

פִּרְחֵי אָבִיב הֵם...
*******************
בֵּין פִּרְחֵי הַגָּן הַמְּלַבְלְבִים
פְּגַשְׁתִּיהָ בִּדְמִי עֲלוּמַי.
בֵּין פִּרְחֵי הַגָּן, בֵּין סִבְכֵי אִילָן,
שָׁם מָצָאתִי אֶת אֹשֶׁר חַיַּי.

לָה לָה לָה...

פַּעַם שָׂחָה לִי: הוֹ בְּחִיר לִבִּי,
תִּשָּׂאֵנִי אֶל קְצוֹת הַתֵּבֵל?
אָז אָמַרְתִּי לָהּ: אֲחוֹתִי כַּלָּה,
נִסַּע נָא לְאַדְמַת יִשְׂרָאֵל.

לָה לָה לָה...

נִבְנֶה קֵן קָטָן עַל אַדְמַת אֲבוֹת,
נִחְיֶה שְׁנֵינוּ כְּבֹעַז וְרוּת.
עוּרָה, רַב חוֹבֵל! עָגֶנְךָ הָרֵם!
נִסַּע נָא לְאַדְמַת יִשְׂרָאֵל!

לָה לָה לָה...

וּבְתֵל אָבִיב, תֵּל נֶחְמָד, חָבִיב,
עִם רֵיחוֹת תַּפּוּחִים וּסְמָדַר,
נִתְגַשֵּׁם חֲלוֹם: תֵּל אָבִיב, שָׁלוֹם!
פֹּה נִבְנֶה לָנוּ קֵן נֶהְדָּר!

לָה לָה לָה...

וּבוֹנִים, בּוֹנִים זֶה רַבּוֹת שָׁנִים
כְּבָר בָּנִינוּ בָּתִּים לִרְבָבוֹת
רַק בֵּיתִי בֵּיתִי, אֶת הַקֵּן שֶׁלִּי
לֹא זָכִיתִי עֲדַיִן לִבְנוֹת.

לָה לָה לָה...
*******************
בַּיַּעַר, בַּיַּעַר, בַּיַּעַר אֵין קֵץ
נָסוֹר נְנַסֵּר כָּל שִׂיחַ וָעֵץ
חֲתֹר, בָּחוּר, הַךְ הַךְ בַּקַּרְדֹּם 
בְּשִׁיר גַּרְזִנְּךָ יַהֲלֹם

גְּזֹר וּגְזֹר וּגְזֹר וּגְזֹר
מִשְׁכוּ, מִשְׁכוּ בַּמָּסוֹר
מִבֹּקֶר עַד עֶרֶב נַכֶּה עֲלֵי סְדָן
הַךְ הַךְ, הַךְ הַךְ עֲלֵי סְדָן

בַּיַּעַר בַּיַּעַר בַּיַּעַר סָבִיב
רֹב פִּרְחֵי חֵן יִנְוֶה הָאָבִיב
וְאָנוּ גַּם אָנוּ בְּיַד חֲרוּצִים
נָרִיעַ בְּשִׁיר חֲלוּצִים

גְּזֹר וּגְזֹר...
*******************
בְּיֶרַח מַאי, בְּיֶרַח מַאי
שִׂמְלֹנֶת יֶרֶק אָשִׂים עָלַי
עִם בֹּקֶר אוֹר אֲנִי אַשְׁכִּים
בְּיֶרַח מַאי זֶה הַיָּפֶה
אַחַת וּתְרֵי וּתְלָת
אֲקַפְּצָה אֶל הָרְחוֹב
לִרְאוֹת אִם בָּא דּוֹדִי אֵלַי
וְלוֹ אֹמַר דּוֹדִי לַטְּפֵנִי
וְתוֹךְ לִטּוּף לֹוֹ אֲנַשֵּׁק
בְּיֶרַח מַאי, בְּיֶרַח מַאי
שִׂמְלֹנֶת יֶרֶק אָשִׂים עָלַי
*******************
בֵּית הַסֵּפֶר מְלַמְּדֵנוּ,
הוּא רֵעוֹ שֶׁל אִישׁ וָאִישׁ.
נְמַהֵר אֶל בֵּית סִפְרֵנוּ
מִדֵּי בֹּקֶר חִישׁ.

בֵּית הַסֵּפֶר יְלַמְּדֵנוּ
קְרֹא וּכְתֹב וְגַם חֶשְׁבּוֹן.
נְמַהֵר אֶל בֵּית סִפְרֵנוּ
בֹּקֶר בְּרָצוֹן.
*******************
גַּלְגַּלִּים עַל צִירִים וְצִירִים לִרְצוּעוֹת
כָּאן חַשְׁמַל שָׁר שִׁירִים תַּ"ק תְּנוּעוֹת,
תַּ"ק תְּנוּעוֹת...
‏
דּוֹר מַתֶּכֶת שׁוּרָה
דּוֹר מַתֶּכֶת קוּמָה
דּוֹר מַתֶּכֶת עוּרָה
דּוֹר מַתֶּכֶת רוּמָה.
‏
מוֹט בַּרְזֶל רָץ וְשָׁב, וּלְשׁוֹן אֵשׁ, לְשׁוֹן דָּם
בֵּית יוֹצֵר וְרָעָב, כֹּה אָמַר הָאָדָם:

דּוֹר מַתֶּכֶת...
*******************
בֵּית סִפְרֵנוּ לְתִפְאֶרֶת
תַּלְמִידִים בּוֹ לְמֵאוֹת
וְהוֹמֶה הוּא כְּכַוֶּרֶת
שֶׁל דְּבוֹרִים מְזַמְזְמוֹת.

דְּבַשׁ תּוֹרָה וְאוֹר הַדַּעַת
טוֹב לִקְחֵנוּ פֹּה נִטְעַם
דֶּרֶך אֶרֶץ וּמִשְׁמַעַת
דְּבַר מוֹלֶדֶת וְהָעָם.
*******************
בַּיִת קָט אֲנִי יוֹדֵעַ - 
כָּכָה, כָּכָה,
עַל הַגָּג מִלְמַעְלָה
דֶּגֶל מִתְנוֹעֵעַ - 
כָּכָה, כָּכָה.

יֵשׁ לַבַּיִת דֶּלֶת, 
דֶּלֶת קְטַנָּה
יֵשׁ גִּנָּה לַבַּיִת,
גִּנָּה רַעֲנָנָה

טְרַ-לַ-לַ-לַ-
לַ-לַ-לַ-

הַכֹּל יָפֶה נֶחְמָד 
בְּבַיִת זֶה הַקָּט.

נִמְשֹׁךְ בַּמְּצִלָּה הַמְצַלְצֶלֶת -
כָּכָה, כָּכָה.
נְנַקֶּה רַגְלֵינוּ
פֹּה עַל יַד הַדֶּלֶת - 
כָּכָה, כָּכָה.

נִכָּנֵס פְּנִימָה 
אֶל הַבַּיִת אַט
שָׁם עוֹמֵד שֻׁלְחַן קָטָן
וְגַם כִּסֵּא קָט

טְרַ-לַ-לַ-לַ-
לַ-לַ-לַ-

הַכֹּל יָפֶה נֶחְמָד
בְּבַיִת זֶה הַקָּט.

פֹּה גָּרָה יַלְדָּה קְטַנְטֹנֶת
כָּכָה, כָּכָה,
הִיא תּוֹפֶרֶת 
לַבֻּבָּה שִׂמְלֹנֶת - 
כָּכָה, כָּכָה.

הִיא מְנַעֲנַעַת עֶרֶשׂ 
וּמְזַמֶּרֶת הִיא:
"נוּמִי-נָא בֻּבָּה טוֹבָה,
יִשְׁנִי יָפָה שֶׁלִּי"

טְרַ-לַ-לַ-לַ-
לַ-לַ-לַ-

הַכֹּל יָפֶה נֶחְמָד
בְּבַיִת זֶה הַקָּט.


*******************
בְּכָל דּוֹר וָדוֹר חַיָּב אָדָם
לִרְאוֹת אֶת עַצְמוֹ כְּאִלּוּ הוּא
יָצָא מִמִּצְרַיִם.
*******************
בְּכָל דּוֹר וָדוֹר חַיָּב אָדָם
לִרְאוֹת אֶת עַצְמוֹ כְּאִלּוּ הוּא
יָצָא מִמִּצְרַיִם.
*******************
בְּכָל דּוֹר וָדוֹר חַיָּב אָדָם
לִרְאוֹת אֶת עַצְמוֹ כְּאִלּוּ הוּא
יָצָא מִמִּצְרַיִם.
*******************
אִם לַסָּלוֹן נִכְנֶסֶת פֶּתַע
אִשָּׁה יָפָה... אֲבָל מַמָּשׁ,
הַמִּפְלָצוֹת זוֹקְפוֹת לוֹרְנֶטָה
וְלוֹחֲשׁוֹת כְּמוֹ נָחָשׁ:

 אוֹמְרִים שֶׁהִיא יָפָה.  – יָפָה הִיא?
– בְּעֶצֶם שׁוּם דָּבָר. כָּךְ סְתָם,
דֵּי נֶחְמָדָה.   – מָה? נֶחְמָדָה הִיא?
– לֹא, אֵין בָּהּ כְּלוּם... אַף כִּי אָמְנָם...
בְּכָל זֹאת יֵשׁ בָּהּ מַשֶּׁהוּ,
כֵּן, יֵשׁ בָּהּ אֵיזֶה מַשֶּׁהוּ,
לֹא טוֹב שֶׁהוּא, לֹא רַע שֶׁהוּא,
אֲבָל כַּיּוֹם זֶה מַשֶּׁהוּ.
אַפָּהּ הוּא קְצָת גָּדוֹל שֶׁהוּא,
וְהִלּוּכָהּ קְצָת זוֹל שֶׁהוּא,
אַךְ אֵיזֶה גֶּבֶר כָּלְשֶׁהוּ
יָכוֹל אֶת זֶה לִסְבֹּל שֶׁהוּא.
וְאֵיזֶה כְּסִיל אַחֲרוֹן שֶׁהוּא
בְּאֵיזֶה שִׁגָּעוֹן שֶׁהוּא
יָכוֹל לִמְצֹא עוֹד אֵיכְשֶׁהוּ
גַּם בָּהּ דְּבַר-מָה מוֹשֵׁךְ שֶׁהוּא.
לֹא, אֵין בָּה כָּל מַמָּשׁ שֶׁהוּא,
וּבְכָל זֹאת, יֵשׁ בָּהּ מַשֶּׁהוּ...
וּבְכָל זֹאת, יֵשׁ בָּהּ מַשֶּׁהוּ,
כֵּן, מַשֶּׁהוּ בָּהּ יֵשׁ!

דּוֹרוֹת שְׁלֵמִים חָשְׁבוּ אֵי פַעַם:
הָאַהֲבָה הִיא הָעִקָּר.
בָּא זְמַן חָדָשׁ, הֻחְלַף הַטַּעַם,
הַגִּידוּ דַּי, זֶה מְיֻתָּר!

הָאַהֲבָה הִיא רַק שַׁרְשֶׁרֶת,
מִשְׁפָּט קָדוּם וְשֶׁקֶר מַר.
– נָכוֹן מְאוֹד. הִיא מְיֻתֶּרֶת
וְאֵין בָּהּ כְּלוּם, אֲבָל, מוּזָר...
בְּכָל זֹאת יֵשׁ בָּהּ מַשֶּׁהוּ,
כֵּן, יֵשׁ בָּהּ אֵיזֶה מַשֶּׁהוּ...
אוֹ טוֹב שֶׁהוּא, אוֹ רַע שֶׁהוּא...
אַךְ זֶה בְּכָל-זֹאת מַשֶּׁהוּ.
וְיַחַד עִם הַמַּשֶּׁהוּ
נָחוּץ רַק אֵיזֶה מִישֶׁהוּ,
שֶׁלֹּא יִהְיֶה שֶׁל מִישֶׁהוּ
אֶלָּא כֻּלּוֹ שֶׁלִּי שֶׁהוּא.
כִּי יֵשׁ בָּזֶה מִין סוֹד שֶׁהוּא,
וְאֵיזֶה עוֹד וְעוֹד שֶׁהוּא,
שֶׁכָּךְ, בְּלִי כָּל יְסוֹד שֶׁהוּא,
מַתְחִיל הַלֵּב לִרְקֹד שֶׁהוּא.
לֹא, אֵין פֹּה כָּל מַמָּשׁ שֶׁהוּא,
אַךְ זֶה בְכָל זֹאת מַשֶּׁהוּ...
אַךְ בְכָל זֹאת יֵשׁ בָּהּ מַשֶּׁהוּ
כֵּן, מַשֶּׁהוּ בָּהּ יֵשׁ!

אוֹמְרִים אַנְשֵׁי יְרוּשָׁלַיִם:
כֵּן, תֵּל אָבִיב, זֶה סְתָם גַּלְגַּל...
אֵין פְּרוֹפֶסוֹרִים בָּהּ כְּזַיִת
וּנְבִיאִים אֵין בָּהּ בִּכְלָל.

הִיסְטוֹרְיָה אֵין בָּהּ אַף כַּזֶּרֶת.
אֵין רְצִינוּת בָּהּ. אֵין מִשְׁקָל.
נָכוֹן מְאוֹד, אָדוֹן וּגְבֶרֶת,
לֹא, אֵין בָּהּ כְּלוּם... לֹא כְלוּם... אֲבָל...
בְּכָל זֹאת יֵשׁ בָּהּ מַשֶּׁהוּ,
כֵּן, יֵשׁ בָּהּ אֵיזֶה מַשֶּׁהוּ...
שֶׁכְּלָל עוֹד לֹא הָיָה שֶׁהוּא
וְהוּא כֻּלּוֹ שֶׁלָּה שֶׁהוּא.
כִּי יֵשׁ בָּהּ אֵיזֶה זִיק שֶׁהוּא,
שֶׁכְּלָל הוּא לֹא מַזִּיק שֶׁהוּא.
וְיֵשׁ בָּהּ אֵיזֶה חֵן שֶׁהוּא,
שֶׁלְּאַחֶרֶת אֵין שֶׁהוּא...
כָּל צַר וּמַעֲצוֹר שֶׁהוּא
אוֹתָהּ לֹא יַעֲצֹר שֶׁהוּא,
כִּי אֵין כָּל פַּחַד. אֵיכְשֶׁהוּ
אֶצְלָהּ זֶה כְּבָר יֵלֵךְ שֶׁהוּא.
לֹא, אֵין בָּה כָּל מַמָּשׁ שֶׁהוּא...
וּבְכָל זֹאת יֵשׁ בָּהּ מַשֶּׁהוּ...
וּבְכָל זֹאת יֵשׁ בָּהּ מַשֶּׁהוּ
כֵּן, מַשֶּׁהוּ בָּהּ יֵשׁ!
*******************
בְּכֶרֶם תֵּימָן יָרֵחַ שָׁט
רוּחַ צַחָה נוֹשֶׁבֶת.
וְאָנֹכִי בְּשִׂמְלַת שַׁבָּת
עַל מִפְתָּנִי יוֹשֶׁבֶת.

יָבוֹא חֲתָנִי,
צָעִיר וִיפֵה עֵינָיִם,
אָשִׁיר לוֹ אֲנִי
וְהוּא יִמְחָא כַּפַּיִם.

לִבִּי הוֹמֶה בִּי פְּנִימָה...
הַס, אַל תָּעִיר אֶת אִמָּא...
אַל תִּפְחֲדִי, תָּמָר,
אִמָּא יוֹדַעַת כְּבָר.

בְּדִירָתֵנוּ תֵּשְׁבִי, תָּמָר,
נְאוּם חֲתָנֵךְ סְעַדְיוֹ –
וְתִלְבְּשִׁי רַק מֶשִׁי יָקָר
וּתְנַגְּנִי עַל רַדְיוֹ.

תֹּאכְלִי פִיסְטוּקִים
וּמִזְמוֹרִים תַּשְׁמִיעִי
וּשְׁנַיִם מְתוּקִים
אַתְּ בְּחֵיקֵךְ תָּנִיעִי.

תְּנִי אֶת יָדֵךְ, אֶגַּע בָּהּ...
אַל נָא תָּעִיר אֶת אַבָּא...
אַל תִּפְחֲדִי, תָּמָר,
אַבָּא יוֹדֵעַ כְּבָר.

בְּכֶרֶם תֵּימָן יָרֵחַ שָׁט
רוּחַ צַחָה נוֹשֶׁבֶת.
צֶמֶד עֵינַיִךְ בְּבַת אַחַת
בִּי מַדְלִיקוֹת שַׁלְהֶבֶת.

מַכֶּה בִּי הַלֵּב,
אֱחֹז בִּי וְאַל תָּנוּעַ,
רֹאשִׁי עָלַי סוֹבֵב
וְלֹא אֵדַע מַדּוּעַ.

וְנִשְׁמָתִי רוֹעֶדֶת,
וְלִבָּתִי פּוֹחֶדֶת...
אַל תִּפְחֲדִי, תָּמָר,
זֶה יַעֲבֹר מָחָר!
*******************
רוֹעֵשׁ, גּוֹעֵשׁ הַיָּם
גַּלָּיו חוֹתְרִים לַחוֹף
נוֹשְׂאִים שְׁאוֹן דָּכְיָם
מִמֶּרְחַקִּים אֵין סוֹף.

וּבֵין גַּלֵּי הַיָּם
שָׁם אֳנִיָּה טוֹבְלָה
וּבָהּ אַלְפֵי גּוֹלִים
מִמֶּרְחֲבֵי גּוֹלָה.

וְהַגּוֹלִים בּוֹכִים
מִתְפַּלְּלִים לָאֵל:
קַחֵנוּ אָב רַחֲמָן
לְאֶרֶץ יִשְׂרָאֵל!
*******************
בְּלֵב שָׂדֶה בְּאֵר עוֹמְדָה
בְּאֵר שָׁנִים יוֹדַעַת
טוֹפֶפֶת בַּת נוֹטְלָה כַּדָּהּ
אֱלֵי בְּאֵר יוֹרְדָה

בְּנִיב חָלִיל מָחוֹל קַלִּיל
חָתַם עֶרְגָּה וָלַהַט
יִדֹּם הַר וָגַיְא שָׂחִים אֵלַי:
שִׁיר לִי עִם צְלִיל הָרַהַט!
*******************
עוּרָה נֵבֶל, חֲצוֹת לַיִל
רֹאשׁ אַשְׁמֹרֶת תִּיכוֹנָה
דַּבֵּר הִי, דַּבֵּר הֶגֶה
דַּבֵּר שִׂיחַ, דַּבֵּר הֶגֶה, לֵב דָּוֶה!

רוֹעֲפִים נִטְפֵי הַגֶּשֶׁם
יִרְוְיוּן תַּלְמֵי שָׂדַי.
חֶלְקָה אַחַת אִם לֹא נִמְטָרָה,
רַוֵּי תְּלָמֶיהָ דִּמְעָתִי.
 
עוּרָה נֵבֶל...
 
מִיַּם סוּף אַרְבֶּה הִגִּיחַ
וַיַּחְסֹל כַּרְמֵי כַּרְמֶל.
אִם גֶּפֶן חֵן אַחַת נוֹתָרָה,
תַּחְסְלֶנָּה תּוּגָתִי.
*******************
עַל בַּת חֲמוּדוֹת כָּאן הַזֶּמֶר יוּשַׁר
שִׁירִיקִיטִי רִיקִיטִי טִים
עַל בַּת חֲמוּדוֹת כָּאן הַזֶּמֶר יוּשַׁר
שֶׁאֶת כָּל מִשְׁפַּחְתָּהּ הִיא רָצְחָה בְּדָם קַר.
אֶת כָּל מִשְׁפַּחְתָּהּ הִיא רָצְחָה בְּדָם קַר
וּמֵאָז הֵם בְּעֶצֶם מֵתִים, תִים
וּמֵאָז הֵם בְּעֶצֶם מֵתִים.

אֶת סָבְתָא שֶׁלָּהּ הִיא זָרְקָה לַנָּהָר
שִׁירִיקִיטִי רִיקִיטִי טִין
אֶת סָבְתָא שֶׁלָּהּ הִיא זָרְקָה לַנָּהָר
וּמֵאָז יֵשׁ לַמַּיִם מִין טַעַם מוּזָר,
וְזֹאת הַסִּבָּה שֶׁגַּם כָּל בְּנֵי הַכְּפָר
יוֹם וָלַיְלָה שׁוֹתִים הֵם רַק גִּ'ין, גִּ'ין
יוֹם וָלַיְלָה שׁוֹתִים הֵם רַק גִּ'ין.

אֶת אַבָּא שֶׁלָּהּ הִיא חָתְכָה לְשָׁלוֹשׁ
שִׁירִיקִיטִי רִיקִיטִי טִין
אֶת אַבָּא שֶׁלָּה הִיא חָתְכָה לְשָׁלוֹשׁ
וְעַל עֵץ בַּשְּׂדֵרָה הִיא תָּלְתָה אֶת הָרֹאשׁ,
וְזֹאת הַסִּבָּה שֶׁתַּחַת הַבְּרוֹשׁ
פּוֹחֲדִים בְּנֵי הַכְּפָר לְהַשְׁתִּין, תִּין
פּוֹחֲדִים בְּנֵי הַכְּפָר לְהַשְׁתִּין.

אֶת אִמָּא שֶׁלָּהּ הִיא רָצְתָה לְסַלֵּק
שִׁירִיקִיטִי רִיקִיטִי טִין
אֶת אִמָּא שֶׁלָּהּ הִיא רָצְתָה לְסַלֵּק
וְלָכֵן הִיא לָהּ שָׂמָה קְצָת רַעַל בַּסְּטֵיק,
וּכְשֶׁזּוֹ גָּסְסָה בְּחִיּוּךְ מְרַתֵּק
בְּיָדָהּ עוֹד הֶחְזִיקָה סַכִּין, כִּין
בְּיָדָהּ עוֹד הֶחְזִיקָה סַכִּין.

הָיָה לָהּ גַּם אָח כֹּה קָטָן וְחָמוּד
שִׁירִיקִיטִי רִיקִיטִי טִים
הָיָה לָהּ גַּם אָח כֹּה קָטָן וְחָמוּד
וְלָכֵן הִיא צָלְתָה אֶת רֹאשׁוֹ עַל שִׁפּוּד.
הִיא עָרְכָה סְעוּדָה חֲגִיגִית עִם כִּבּוּד
וְהִזְמִינָה אֶת כָּל הַשְּׁכֵנִים, נִים
וְהִזְמִינָה אֶת כָּל הַשְּׁכֵנִים.

אֶת כֹּמֶר הַכְּפָר הִיא דָּקְרָה בְּקִלְשׁוֹן
שִׁירִיקִיטִי רִיקִיטִי טִים
אֶת כֹּמֶר הַכְּפָר הִיא דָּקְרָה בְּקִלְשׁוֹן
בְּסַכִּין כֹּה קְטַנָּה הִיא חָתְכָה לוֹ לָשׁוֹן,
וּמֵאָז הַמִּסְכֵּן בִּתְפִלּוֹת יוֹם רִאשׁוֹן
מְגַמְגֵּם רַק קִטְעֵי מִשְׁפָּטִים, טִים
מְגַמְגֵּם רַק קִטְעֵי מִשְׁפָּטִים.

כְּשֶׁבָּאוּ שׁוֹטְרִים וְקָרְאוּ לָהּ לָצֵאת
שִׁירִיקִיטִי רִיקִיטִי טִים
כְּשֶׁבָּאוּ שׁוֹטְרִים וְקָרְאוּ לָהּ לָצֵאת
הִיא יָצְאָה וְסִפְּרָה אָז אֶת כָּל הָאֱמֶת.
הִיא זָכְרָה מִיַּלְדוּת שֶׁהַשֶּׁקֶר הוּא חֵטְא
וּבִכְלָל הִיא שׂוֹנֵאת שַׁקְרָנִים, נִים
וּבִכְלָל הִיא שׂוֹנֵאת שַׁקְרָנִים.

כָּעֵת מִסְתּוֹבֶבֶת הִיא כָּאן בֵּינֵיכֶם
שִׁירִיקִיטִי רִיקִיטִי טִין
כָּעֵת מִסְתּוֹבֶבֶת הִיא כָּאן בֵּינֵיכֶם,
עִם סַכִּין כֹּה קְטַנָּה הִיא תָּסִיר אֶת רֹאשְׁכֶם!
אִם לֹא תִּקְרְאוּנִי לְעֶזְרַתְכֶם
אֲבַקֶּרְכֶם בְּבֵית הָעַלְמִין, מִין
אֲבַקֶּרְכֶם בְּבֵית הָעַלְמִין.
*******************
אֵלַי הַמַּלְכָּה עַל כְּנָפַי
אֶמֶשׁ הִתְבּוֹנַנְתִּי בָּךְ נִשְׁמַת חַיַּי
לִשְׁכֹּחַ תַּמְרוּרִים[?] דְּ נוּ עַכְשָׁו
לְהִשָּׁאֵר אִתָּךְ רַק לְעוֹלְמֵי עַד

אַף-פַּעַם לֹא אָמַרְתְּ לִי אֲהוּבִי אָמֵן
פַּעַם אֶת _______________
לָנֶצַח נִפְרַדְנוּ בְּלִי אַהֲבָה
הוֹי, הַמַּלְכָּה, כֻּלֵּךְ גַּאֲוָה

[בית כלי]
לָנֶצַח נִפְרַדְנוּ בְּלִי אַהֲבָה
הוֹי, הַמַּלְכָּה, כֻּלֵּךְ גַּאֲוָה


*******************
בִּמְדִינַת הַגַּמָּדִים 
רַעַשׁ, מְהוּמָה:
הַצָּבָא לָבוּשׁ מַדִּים
יוֹצֵא לַמִּלְחָמָה.

וּבְרֹאשׁ הַגְּדוּד צוֹעֵד
אֶצְבְּעוֹנִי הַמְּפַקֵּד:
הוּא חָבוּשׁ קוֹבַע פְּלָדָה 
וּבְיָדוֹ סִכָּה חַדָּה.

לָה לַ-לַ-לַ...

אַחֲרָיו הַפָּרָשִׁים
רְכוּבִים עַל פַּרְעוֹשִׁים,
מְמַלְּאִים חֲלַל אֲוִיר
בִּשְׁרִיקוֹת וּבְקוֹל שִׁיר.

הַמְּתוֹפֵף מַכֶּה בְּעֹז
עַל חֲצִי קְלִפַּת אֱגוֹז,
וְיָשִׁיר מַה טּוֹב וּמָה:
צֵאת יַחְדָּיו לַמִּלְחָמָה.

לָה לַ-לַ-לַ...

עִם חֲשֵׁכָה עֲפִיפוֹן
טָס מַמָּשׁ כַּאֲוִירוֹן,
וּמֵאִיר לְכָל נַנָּס
אֶת הַדֶּרֶךְ בְּפָנָס.

בִּמְדִינַת הַגַּמָּדִים 
תַּם עִם עֶרֶב קוֹל שָׁאוֹן
הַצָּבָא פּוֹשֵׁט מַדִּים
וְכֻלָּם שׁוֹכְבִים לִישֹׁן.

לָה לָה לָה לָה...
*******************
בְּמוֹצָאֵי יוֹם מְנוּחָה
שְׁלַח תִּשְׁבִּי לַנֶּאֱנָחָה,
וְנָס יָגוֹן וַאֲנָחָה
מִשֶּׂה הַנִּדָּחָה.

וִיהִי נָא שָׁבוּעַ זֶה
הַבָּא עָלֵינוּ לְטוֹבָה
לִישׁוּעָה וְלִבְרָכָה
לְיִשְׂרָאֵל עַמְּךָ.

אֵלִיָּהוּ הַנָּבִיא...
*******************
בִּמְחִילָה חַיָּט אֲנִי
מַחַט לֹא תֵּדַע לֶאֱחֹז יָדִי
אָז אֲנִי תּוֹלֶה לִי שֶׁלֶט
שֶׁמְּגַהֵץ אֲנִי

אִם גִּהַצְתִּי
דִּידְל דִּידְל דָּם
כָּל הַבַּד שָׂרַפְתִּי
דִּידְל דִּידְל דָּם
אַל תִּהְיוּ בְּרֹגֶז
דִּידְל דִּידְל דִּידְל דִּידְל דָּם

במחילה נגר אני
קרש לא תדע אחוז ידי
אז אני תולה לי שלט
כי מנסר אני
 
אם ניסרתי
דידל...
את כל העץ שברתי
דידל...
אל תהיו ברוגז
דידל...
 
במחילה סנדלר אני
נעל לא תדע אחוז ידי
אז אני תולה לי שלט
כי מנקב אני
 
אם ניקבתי
דידל...
הסוליה קלקלתי
דידל...
אל תהיו ברוגז
דידל...
*******************
בְּמַחֲרַשְׁתִּי
כָּל אָשְׁרִי יָרַשְׁתִּי
אֶרְאֶה חַיִּים טוֹבִים
וְלֹא אֶחְסַר מַה בָּהּ;

וּבְקוּמִי מִשְּׁנָתִי
לֹא תָּבוֹא דַּאֲגָתִי
לְבַקֵּשׁ אֶת מִחְיָתִי
עַל צָרְכֵי יוֹם הַבָּא.

לַחֹרֶף מוּכָן כְּבָר,
הָאָסָם מָלֵא בָּר,
קָצְרוּ יָדַי וְלֹא זָר,
עַל אֶרֶץ רַבָּה.

בְּעֹשֶׁר
מִי יִחְיֶה בְּיֹשֶׁר
חַיֵּי שַׁלְוַת הַשְׁקֵט
כָּמוֹנִי – הָאִכָּר?

בְּתֵת יָהּ גִּשְׁמֵי בְּרָכָה,
מָלֵאתִי הַצְלָחָה,
אֲלֻמּוֹתַי אוֹלִיכָה
לְהַחֲיוֹת עוֹלָם בַּבָּר:

כַּסּוֹחֵר, כֶּחָרָשׁ,
כַּמַּלָּח, כַּפָּרָשׁ,
יַחְדָּיו עָשִׁיר וָרָשׁ –
וְכַסְפִּי יָשָׁר.
*******************
אַחַת, שְׁתַּיִם, שָׁלֹשׁ, אַרְבַּע
לַמַּעְגָּל אוֹרֵחַ בָּא.
בָּא רָכוּב עַל הַמַּקֵּל, בָּא מֵעֵמֶק יִזְרְעֶאל!

רָץ, קָפַץ וְדָהַר
וְעַתָּה בְּמִי יִבְחַר?
פֹּה כֻּלְּכֶם  מְאוֹד טוֹבִים
נְעִימִים וַחֲבִיבִים;

בּוֹאוּ וְנַפִּיל גּוֹרָל: מִי יֵצֵא לַמַּעְגָּל!
*******************
בַּמַּעְיָן עֵינִי צוֹפָה עִם עֲלוֹת שֶׁמֶשׁ;
אוּלַי יִדְלֶה הַדְּלִי לִי אֹשֶׁר רַב מֵאֶמֶשׁ

מַלֵּא הַדְּלִי לִי,
גַּם לִי, גַּם לִי 
מַלֵּא!
רַוֵּנִי אֹשֶׁר עַד בְּלִי דַי, 
רַוֵּה!
לָעֵדֶר – מַיִם
הָבָה לִי!

תָּמָר גַּלְמוּדָה אֲנִי בִּשְׂדוֹת כְּנַעַן
הוֹמֶה הַלֵּב אַךְ לוֹ רַק רוּחַ תֵּימָן תַּעַן

מַלֵּא הַדְּלִי...
*******************
בִּמְקוֹם שָׁם מַיִם זַכִּים
גְּמַלִּים יִרְבָּצוּ;
בִּמְקוֹם שָׁם עַלְמָה יָפָה
בַּחוּרִים יִתְקַבָּצוּ.

אַל תַּרְבִּי נֶהִי
כִּי לָךְ אֲנִי אֶהִי!
אַל תַּרְבִּי נֶהִי
כִּי לָךְ אֲנִי אֶהִי!
*******************
בִּמְקוֹמוֹתֵינוּ יֵשׁ בֵּית-דִּין
שָׁחֹר הוּא וְכָבֵד,
נִשְׁמַת אֶבְיוֹן שָׁם תֵּרָמֵס
לְלֹא עָווֹן וָחֵטְא.

לְאַט גּוֹוֵעַ שָׁם הַדַּל
בְּלִי בְּכִי וּצְעָקָה,
רַק אֲנָחָה שָׁם תַּעֲלֶה
וּבִדְמָמָה תִּשְׁקַע.

שָׁם הַמְּנַצֵּל וְתַלְיָנָיו,
שָׁם אֵין מִשְׁפָּט וָחֹק,
הָעֲבָדִים – לְהִכָּנַע,
הָעֲבָדִים – לִשְׁתֹּק.

שׁוֹתְקִים אֲנַחְנוּ, אַךְ הַדָּם
זוֹעֵק וְלֹא יֶחְדַּל,
אַתֶּם תַּרְגִּישׁוּ בִּבְשַׂרְכֶם
אֶת קִלְלַת הַדַּל.

אֲנַחְנוּ עֵדֶר מְעֻנֶּה
קָרוּעַ וְנִרְדָּף,
בַּבַּיִת אֵין שִׂמְחָה לַלֵּב
וְלֶחֶם אֵין לַטַּף.

הַקְשִׁיבוּ נָא הַתַּלְיָנִים,
עוֹד בּוֹא יָבוֹא הַקֵּץ,
וְזַעֲקַת הָאֶבְיוֹנִים
הַחוּצָה תִּתְפָּרֵץ.
*******************
בַּמַּקְטֵפָה, בַּמַּקְטֵפָה
נִקְטֹף, נִקְטֹף אֶשְׁכּוֹלִיָּה
הָאֶשְׁכּוֹלִית הַצְּהֻבָּה
הִיא טוֹבָה אַף טְעִימָה
נִשְׁלַח אוֹתָהּ בָּאֳנִיָּה
יֹאכְלוּ אוֹתָהּ בְּאַנְגְּלִיָּה!
לָה לַ לַ לַ...

הַמֶּלֶךְ גּ'וֹרְג' יֹאכַל אוֹתָהּ
וְאַף אִשְׁתּוֹ הָעֲדִינָה
וְכָל שָׂרָיו הַבַּטְלָנִים
יַעֲשׂוּ מִמֶּנָּה מַטְעַמִּים.
הֵידָד, יְחִי פְּרִי עֵין חֲרוֹד
הָאֶשְׁכּוֹלִית טוֹבָה מְאוֹד!
*******************
בַּמִּקְלַחַת בַּמִּקְלַחַת
מִתְקַלְּחִים כֻּלָּם בְּיַחַד
גַּם גָּדוֹל וְגַם קָטָן
בֵּית-הַסֵּפֶר וְהַגַּן

הוֹ, מִקְלַחַת מְשֻׁבַּחַת
טוֹב לָאֵם וְטוֹב לַיֶּלֶד
וְנִפְלָא לַמְּטַפֶּלֶת!
*******************
עַלִּיזִים וּקְלִילִים הָרוּחוֹת נִשָּׂאִים
הָאָרֶץ רְחָבָה וּבָהִיר הַיּוֹם
מִי אָמַר, מִי אָמַר כִּי חָלְפוּ הַפְּלָאִים?
אֲזַי בִּי חָרַב הַמַּעְיָן עַד תֹּם.
*******************
בְּמִשְׁעוֹלֵי הָהָר, לְגַבָּם שַׂקַּיִם
מְחַמֵּר חַמָּר חֲמוֹרִים שְׁנַיִם
לָה לַ לַ לָה... חֲמוֹרִים שְׁנַיִם
לָה לַ לַ לָה... לְגַבָּם שַׂקַּיִם
*******************
בֶּן-גּוּרְיוֹן רוֹקֵד בָּלֶט
וְעִמּוֹ מֹשֶׁה שָׁרֵת.
שַׂר הַתַּחְבּוּרָה
מִצְטָרֵף אֶל הַשּׁוּרָה
וְלֵוִי אֶשְׁכּוֹל
מְנַתֵּר כְּמוֹ חַרְגּוֹל
וְכֻלָּם נוֹפְלִים מֵהַבָּמָה.

גּוֹלְדָה צוֹעֶקֶת בְּקוֹל 
וְקוֹלָהּ כְּקוֹל הַתַּרְנְגוֹל,
וְשַׂר הַבִּטָּחוֹן 
מִתְפָּרֵץ:"בִּכְלָל, זֶה לֹא נָכוֹן!"
אַי, אַי, אַי...

"קַבִּינֵט
לְמוֹפֵת" –
זֶה חֲלוֹם פָּרוּעַ;
אִם תֹּאמַר:
"זֶה אֶפְשָׁר" –
אֵינְךָ יוֹדֵעַ כְּלוּם.
אִם תַּחְשֹׁב
שֶׁזֶּה טוֹב 
וְלֹא כָּל-כָּךְ גָּרוּעַ,
זֶה חָשׁוּב
(בְּקֵרוּב)
כְּמוֹ קְלִפַּת הַשּׁוּם.
*******************
הָיֹה הָיָה אָדָם אֶחָד וּשְׁמוֹ הָיָה שְׁמַרְיָה
לָאִישׁ הַזֶּה הָיָה בֶּן-דּוֹד – עָבַד הוּא בַּקִּרְיָה
אַח, אֵיזֶה אֹשֶׁר וְכָבוֹד: בֶּן-דּוֹד, וּבַקִּרְיָה
וְלֹא הָיָה זֶה סְתָם בֶּן-דּוֹד, הוּא גַּם יָדִיד הָיָה

אִישׁ אַחֵר הָיָה וַדָּאי אוֹמֵר זֹאת לַשְּׁכֵנִים
אִישׁ אַחֵר הָיָה מַדְפִּיס תְּמוּנוֹת בָּעִתּוֹנִים
אִישׁ אַחֵר הָיָה אָז חַי בָּטוּחַ וּמְסֻדָּר
אִישׁ אַחֵר הָיָה מַשִּׂיג דִּירָה לְכָל מַכָּר
אֲבָל הוּא? מַה מּוּזָר!
שׁוּם דָּבָר!

הוּא הָיָה עוֹבֵר, צָנוּעַ וְעָנָו
הוּא הָיָה אוֹמֵר שָׁלוֹם לִידִידָיו
הוּא כְּמוֹ כֻּלָּם בְּחַמְסִין וָקֹר 
*לְמָנַת פִילֶה גַּם כֵּן עָמַד בַּתּוֹר.

הוּא לֹא רָדַף אַחַר כָּבוֹד
הוּא לֹא כְּכָל אֶזְרָח אַחֵר
לַמְרוֹת שֶׁבַּקִּרְיָה בֶּן-דּוֹד
הוּא כְּמוֹ אוֹצָר, אִם לֹא יוֹתֵר.

הָיֹה הָיָה אָדָם אֶחָד וּשְׁמוֹ הָיָה שְׁמַרְיָה...

אִישׁ אַחֵר הָיָה וַדָּאי בָּעִיר אֶזְרָח כָּבוֹד
אִישׁ אַחֵר הָיָה נָשִׂיא לְתֵשַׁע אֲגֻדּוֹת
אִישׁ אַחֵר הָיָה כּוֹבֵשׁ לִבָּן שֶׁל עֲלָמוֹת
אִישׁ אַחֵר הָיָה קוֹרֵא מוֹסָד עַל שֵׁם עַצְמוֹ
אֲבָל הוּא? מַה מּוּזָר!
שׁוּם דָּבָר!

הוּא הָיָה עוֹבֵר, צָנוּעַ וְעָנָו...

הָיֹה הָיָה אָדָם אֶחָד וּשְׁמוֹ הָיָה שְׁמַרְיָה...

אִישׁ אַחֵר הָיָה קוֹנֶה לוֹ קְרַיזְלֶר אוֹ פְּלִימוּט
אִישׁ אַחֵר הָיָה יוֹצֵא לָבֶטַח בִּשְׁלִיחוּת
(לֹא חָשׁוּב לְמַה, תַּפְקִיד קָטָן),
אִישׁ אַחֵר הָיָה הוֹפֵךְ לְנֶכֶס הָאֻמָּה
אִישׁ אַחֵר הָיָה כְּבָר... אֲנִי לֹא יוֹדַעַת מָה!
אֲבָל הוּא? מַה מּוּזָר!
שׁוּם דָּבָר!

הוּא הָיָה עוֹבֵר, צָנוּעַ וְעָנָו...
*******************
מַה תָּצִיץ, כּוֹכָבִי?
מַה תִּלְחַשׁ, כּוֹכָבִי?
הָאִירָה נָא כּוֹכָבִי
הַדֶּרֶךְ לְאָבִי.
     	                 
הוּא נִשָּׂא עַל סוּסוֹ	
בִּדְרָכִים אֲפֵלוֹת
אֶת כַּרְמֵי יְהוּדָה
הוּא שׁוֹמֵר בַּלֵּילוֹת.

עֵת כֻּלָּנוּ נָמִים
הוּא שֵׁינָה לֹא יֵדַע
שְׁמֹר נָא, אֵלִי, אֶת דַּרְכּוֹ
___________
*******************
בֵּן לָאָמָה הָעֲנִיָּה, בִּמְדִינַת פּוֹלָנִיָּה
בַּגּוֹלָה הָרְחוֹקָה יְדָעוּנִי שָׁם צָרוֹת וָבֶכִי
אֲנִי עוֹדֵנִי נַעַר וּכְבָר טָעַמְתִּי צַעַר
כָּל צוֹרֵר וְשׂוֹנֵא רְדָפַנִי וַיַּכֵּנִי לֶחִי.

בִּדְמָעוֹת אָז רַצְתִּי חֲזָרָה
אֶל אִמִּי צָעַקְתִּי לְעֶזְרָה
אַךְ אִמִּי, אִמִּי הַטְּהוֹרָה
נִחַמַּתְנִי בְּאָמְרָה:

"לָמָּה זֶה פָּחַדְתָּ וְעַל מַה בָּרַחְתָּ הֵנָּה?
יְהוּדִי נוֹלַדְתָּ, לֵךְ וּזְקֹף הַצַּוָּאר!
דַּרְכְּךָ קָדִימָה, דַּרְכְּךָ תָּמִיד קָדִימָה, 
שְׁמַע בְּנִי לְאִמָּא, לֵךְ לְשָׁלוֹם, אֵין דָּבָר."

וְהִנֵּה הִרְעִים הָרַעַם, הֵחֵלּוּ יְמֵי הַזַּעַם
הַשּׁוּעָלִים הַפְּרָאִים הִתְנַפְּלוּ לִשְׁדֹּד וְגַם לִרְצֹחַ

כַּדּוּרִים אָז עָפוּ כַּבָּרָק 
כִּדְבוֹרִים סַבּוּנִי מִכָּל צַד
אַךְ עֲלֵי שִׁכְמִי טָפְחוּ לִי בְּאוֹן:
"שְׁמֹר חֲבִיבִי עַל הָרֵי צִיּוֹן".

לָמָּה זֶה...
*******************
בֵּן לוֹקֵחַ בַּת
וּבַת לוֹקַחַת בֵּן
הָרַבִּי אָמַר
אָסוּר לְהִתְחַתֵּן
*******************
בִּנְאוֹת דֶּשֶׁא יַרְבִּיצֵנִי
עַל-מֵי מְנֻחוֹת יְנַהֲלֵנִי
נַפְשִׁי יְשׁוֹבֵב
*******************
בִּנְאוֹת דֶּשֶׁא יַרְבִּיצֵנִי
עַל-מֵי מְנֻחוֹת יְנַהֲלֵנִי
נַפְשִׁי יְשׁוֹבֵב
יַנְחֵנִי בְמַעְגְּלֵי-צֶדֶק לְמַעַן שְׁמוֹ

גַּם כִּי-אֵלֵךְ בְּגֵיא צַלְמָוֶת
לֹא-אִירָא רָע כִּי אֲדֹנַי עִמָּדִי
שִׁבְטְךָ וּמִשְׁעַנְתֶּךָ
הֵמָּה יְנַחֲמֻנִי.
*******************
בָּנָה גִּלְעָד בַּיִת
בֵּין שָׁמִיר וָשַׁיִת
וְלַחֲמִשַּׁת בָּנָיו
הִנְחִיל אֶת הַבַּיִת
אֶחָד אִלֵּם
אֶחָד גִּדֵּם
אֶחד שְׂתוּם עַל עַיִן
אֶחָד שׁוֹטֶה
אֶחָד פּוֹתֶה
כֻּלָּם שׁוֹתִים יַיִן
*******************
בְּנֵי מוֹלֶדֶת אָנוּ יַחַד
עֹז וָמֶרֶץ סִיסְמָתֵנוּ
וְכֻלָּנוּ בְּלִי כָּל פַּחַד
נְשַׁחְרֵר אֶת אַדְמָתֵנוּ

לֹא יַפְחִידֵנוּ אִיּוּם וָלַחַץ
יוֹם וָלַיְלָה תְּהִי מִשְׁמֶרֶת
בְּעֹז נַבְלִיגָה כְּאֵב וָמַחַץ
עַד יָדֵנוּ תְּהִי גּוֹבֶרֶת
*******************
בְּסֻכָּה קְטַנָּה בְּיִשּׁוּב נִדָּח
עַל מִטָּתוֹ יוֹשֵׁב חֲבֵר פַּלְמָ"ח
הַרְחֵק מִן הַבַּיִת הוּא נִמְצָא
וְשָׁמָּה הִיא הָאֲהוּבָה
הוּא לֹא שָׁכַח אוֹתָהּ 

הָיוּ יָמִים, הֵם לֹא יָשׁוּבוּ עוֹד
אֵין כְּבָר חִבּוּקִים וְאֵין כְּבָר נְשִׁיקוֹת
בִּמְקוֹם אֶל הַוָּדִי הַנֶּחְמָד
צָרִיךְ לָרוּץ אֶל הַמִּפְקָד
וְהוּא כָּל-כָּךְ בָּדָד 

עוֹד יוֹם יָבוֹא וְכָל זֶה יִגָּמֵר
אֵלֶיהָ הוּא יָשׁוּב, הַבַּיְתָה יְמַהֵר
בָּעֶרֶב הוּא יִפְגֹּשׁ אוֹתָהּ
כְּאִלּוּ שׁוּם דָּבָר קָרָה
הוּא לֹא שָׁכַח אוֹתָהּ.
*******************
בְּסִמְטָה צָרָה, בְּקַצְוֵי הָעִיר,
בְּמַרְתֵּף אַפְלוּלִי וּמְיֻתָּם,
בַּעֲרֹב הַיּוֹם מִתְיַפֵּחַ שִׁיר –
שִׁיר יָגוֹן וְעֶלְבּוֹן הָאָדָם.

מְנֻדֶּה אֲנִי, אֶבְיוֹן נִבְזֶה,
הָא, נַפְשִׁי מְקֻלֶּלֶת הַדָּם.
אַךְ גַּם לִי הַזְּכוּת, בָּעוֹלָם הַזֶּה,
שֵׂאת הַתֹּאַר הָרָם – "בֶּן-אָדָם"!

הִנֵּה יוֹם יָבוֹא, יוֹם קִוִּינוּ לוֹ,
וְנִחָמוּ כָּל בְּזוּי וּמְיֻתָּם.
כָּל נָד נִדָּח אַז יִפְרֹק עֻלּוֹ,
מִנִּי שֵׁפֶל יוּרַם בֶּן-אָדָם!
*******************
בְּסֵתֶר צֵל הַר חַיִּים
מִתְפַּתֵּל פֶּלֶג זַךְ
יָפוּחַ רוּחַ דְּשָׁאִים
בֵּין עַנְפֵי עֵץ וּסְבַךְ
בְּפִנָּה זוֹ הַבְּרוּכָה
הִתְאַסְּפוּ יַלְדֵי תֹּם
בִּשְׁעוֹת הַפְּנַאי אוֹ מְנוּחָה
כִּכְלוֹת עֲבוֹדַת יוֹם

הוֹי, שִׁירוּ גִּילוּ קְטַנִּים
אַשְׁרֵיכֶם יַלְדֵי דְּרוֹר
כּוֹחוֹת כֹּה רַעֲנַנִּים
הָעוֹלָם כֻּלּוֹ אוֹר!
*******************
יֵשׁ מָקוֹם בָּעֵדֶן,
מָקוֹם נֶעֱלָם,
לֹא תִּשְׁקַע הַשֶּׁמֶשׁ
שָׁמָּה לְעוֹלָם.

שָׁם רֵיחַ הָעֵצִים
כְּרֵיחַ הַבְּשָׂמִים;
הַגֶּשֶׁם לֹא יֵרֵד,
לֹא יִרְעֲמוּ רְעָמִים.

שָׁם מַעְיָן נוֹבֵעַ –
מַעְיַן שֶׁמֶן הַמּוֹר;
וּדְבַשׁ שָׁם וְחָלָב –
כָּל נַחַל וָבוֹר.
*******************
בַּעֲיָרָה סְמוּכָה לְכָאן
גָּר לוֹ רַבִּי עִם זָקָן
בִּזְקָנוֹ לֹא יְקַצֵּץ הוּא
נְדָבוֹת לֹא יְקַבֵּץ הוּא

פַּעַם אַחַת קָרָה נֵס
בֶּן הָרַב נִמְצָא אוֹנֵס
שִׁיקְסֶע בֵּין עֲצֵי הַחֹרֶשׁ
הוּא הִכְנִיס לָהּ עַד הַשֹּׁרֶשׁ

בָּעֲיָרָה, אוֹי, שֹׁד וָשֶׁבֶר!
הַמֵּתִים רוֹקְדִים בַּקֶּבֶר
יָמוּת הַבֵּן, יִמַּח שְׁמוֹ
וְהַמַּמְזֵר שֶׁיִּוָּלֵד לוֹ

אָז תָּפַס הָרַב מַקֵּל
וְעַל בְּנוֹ חִישׁ הִתְנַפֵּל
בָּרַח הַבֵּן לְלֹא בְּרָכָה
סִיֵּם הָרַב אֶת הַמְּלָאכָה

אֲסֵפָה כִּנֵּס הָרַב
אוֹי, חֲסִידִים! אוֹי, צַדִּיקִים!
לוּ *טָעַמְתֶּם אֶת הַטַּעַם
אָז *רָצִיתֶם עוֹד הַפַּעַם

אָז כָּל חָסִיד תָּפַס שִׁקְסֹנֶת
וְעָשָׂה אוֹתָהּ שְׁמַנְמֹנֶת
זֶהוּ סוֹף הַמַּעֲשֶׂה
שֶׁיָּצָא מַמְזֵר כָּזֶה
*******************
לַדֶּרֶךְ אֵצֵא בַּעֲגָלָה גְּדוּשָׁה
בְּאַרְבַּעַת סוּסַי, סוּסֵי אֵשׁ;
הָעוֹלָם מְעֻרְפָּל אֲפֵלָה מְנֻדָּה,
בַּסַּעַר כָּל שְׁבִיל נִשְׁתַּבֵּשׁ.
וְיוֹ וְיוֹ סוּסֵי-יְקוֹד,
וְיוֹ וְיוֹ נִשְׁרֵי הוֹד,
הַגְבִּיהוּ קַרְקֶפֶת אֶל-עָל!
בַּרְנָשִׁים טַלְטְלוּ,
עַצְמוֹתָם דַּלְדְּלוּ
וְיוֹ, עָשָׁן יִתְגַּלְגַּל!

אֶחָד מְבַקֵּשׁ: וַי, הַדֶּרֶךְ לִי אָץ,
לָרַבִּי, רוֹפֵא לְכָל דְּוַי;
אֶחָד מִתְחַנֵּן: מָתוּן, סַע, מָתוּן,
אֲבוֹי לִי מִבְּנֵי-בְּנֵי-מֵעַי
וְיוֹ וְיוֹ סוּסֵי-יְקוֹד,
וְיוֹ וְיוֹ נִשְׁרֵי הוֹד,
כְּבָר דַּי לְפַטְפֵּט וְלִלְהֹג!
מַה בְּנֵי-שָׁמַיִם לִי?
מַה בְּנֵי-מֵעַיִם לִי?
וְיוֹ, פֻּנְדָּק לֹא רָחוֹק!

בְּאֹפֶל הַלֵּיל אֶת פָּנַי בַּפֻּנְדָּק
הָאַשְׁכְּנַזּוֹן מְקַדֵּם;
מְפֻלָּג בְּחֶשְׁבּוֹן וְגֻלְגֹּלֶת-בַּרְזֶל,
עַד שַׁחַר שׁוֹתֶה, מִתְבַּסֵּם.
אוֹי הַמּוֹזֵג הַלָּז,
אוֹי מִבְּנֵי-אַשְׁכְּנַז,
תִּזְכֶּה וְתִחְיֶה לִבְלִי חֹק,
אָנָּא הַגֵּשׁ לִי כּוֹס
בְּתַעֲצוּמוֹת וָעֹז!
וְיוֹ, מְזֹג נָא וּמְזֹג!

לָגַמְתִּי כּוֹסִית וְשֵׁנִית וּמְחַיֵּךְ
הָאַשְׁכְּנַזּוֹן בְּמִין סוֹד;
שִׁלַּמְתִּי יֵינִי בִּקְרוֹנִי וְסוּסַי,
הֵבֵאתִי הַבַּיְתָה רַק שׁוֹט.
כֵּן-כֵּן, חֵן יוֹנָתִי,
כֵּן-כֵּן, חֵן תַּמָּתִי,
בַּכִּיס אֵין פְּרוּטָה לְשַׁבָּת.
אַל נָא תִּתְאוֹנְנִי,
אַל נָא תִּתְלוֹנְנִי,
וְיוֹ, יֵשׁ חַי עֲדֵי-עַד!
*******************
בָּעֶמְדָּה וּבַמִּשְׁמֶרֶת
מִצָּפוֹן וְעַד דָּרוֹם
בַּמִּשְׁמָר עַל הַשַּׁיֶּרֶת
אֹפֶל לֵיל וְאוֹר הַיּוֹם

בַּחוּרִים, בַּחוּרוֹת
בַּכְּפָרִים וּבַשָּׂדוֹת
אוֹן וְעֹז לַשּׁוּרָה
שִׁיר מִזְמוֹר לַגְּבוּרָה!

מִגְּבוּלוֹת וְעַד כִּנֶּרֶת
זֹאת הָעַיִן הַשּׁוֹמֶרֶת
זֹאת אַרְצֵנוּ, אֵין אַחֶרֶת
דַּם לִבֵּנוּ לָךְ הַיְּחִידָה

בַּחוּרִים, בַּחוּרוֹת
בַּדְּרָכִים, בָּעֲמָדוֹת
סְטֶן בַּיָּד, סְטֶן הִכּוֹן!
שִׁיר מִזְמוֹר לְנִצָּחוֹן!

בַּחוּרִים, בַּחוּרוֹת
בַּכְּפָרִים וּבַשָּׂדוֹת
אוֹן וְעֹז לַשּׁוּרָה
שִׁיר מִזְמוֹר לַגְּבוּרָה!

לָאוֹיֵב כַּדּוּר עוֹפֶרֶת
מוּל שׁוּרָה זוֹ הַסּוֹעֶרֶת
מוּל תִּקְוָה הַמְּזַמֶּרֶת
זֶמֶר אֵשׁ! אֵשׁ! זֶמֶר וּפְלָדָה!

בַּחוּרִים, בַּחוּרוֹת
בַּדְּרָכִים, בָּעֲמָדוֹת
סְטֶן בַּיָּד, סְטֶן הִכּוֹן!
שִׁיר מִזְמוֹר לְנִצָּחוֹן!

בַּחוּרִים, בַּחוּרוֹת
בַּכְּפָרִים וּבַשָּׂדוֹת
סְטֶן בַּיָּד, סְטֶן הִכּוֹן!
שִׁיר מִזְמוֹר לְנִצָּחוֹן!
*******************
בַּגֶּבַע, בָּהָר
בָּעֵמֶק, בַּגַּיְא
מֵרִיעַ וְשָׁר
הָאֶחָד בְּמַאי!

דְּרוֹר לַפּוֹעֵל
בַּשָּׂדֶה וּבַנִּיר,
חֵרוּת לֶעָמֵל
בַּחֲרֹשֶׁת בָּעִיר!
*******************
בַּשְּׂפֵלָה בֵּין אָהֳלֵי קֵידָר
בֵּין טְרָשִׁים, שְׂדוֹת בּוּר וְדַרְדַּר
דְּרָכִים סוֹלֶלֶת יָד גּוֹאֶלֶת
בְּעֵינֵי נְעוּרִים מִתְּפוּצוֹת יִשְׂרָאֵל
נָטוּ מִשְׁכָּנָם בִּשְׂדוֹת יִזְרְעֶאל.

בָּעֵמֶק מִזְרָחָה לְרַגְלֵי הָהָר
יָצַרְנוּ חֶבְרַיָּה, יָסַדְנוּ הַכְּפָר.
בַּיּוֹם וּבַלֵּיל בָּנִינוּ הַתֵּל
בְּלַהַט יָמִים וְשָׁרָב,
בְּכוֹחַ וָאוֹן הִגַּעְנוּ הֲלוֹם
כְּפָר מִתְנוֹסֵס בַּמֶּרְחָב.
שִׁירוּ שִׁירַת הַמֶּרֶד
שִׁירַת תְּקוּפָה סוֹעֶרֶת!
אַגָּדָה בָּעָם עוֹבֶרֶת,
אַגָּדַת תִּפְאֶרֶת.

מִסָּבִיב אַךְ בִּצּוֹת וּשְׁמָמָה
נָם אֲגַם בְּהַדְרַת דְּמָמָה
לֹא אוֹת וְלֹא שֹׁרֶשׁ לְאַלּוֹן וָחֹרֶשׁ
נוֹף קְדוּמִים צוֹפֶה בְּגָאוֹן
אֱלֵי נְעוּרִים יָגִיל וְיָרֹן, יָגִיל יָרֹן.

בָּעֵמֶק מִזְרָחָה...

מַחֲנוֹת, מַחֲנוֹת אֳהָלִים
עִם הָרוּחַ נָדִים כְּגַלִּים
בְּעִגּוּל שֶׁל גֹּרֶן נִשָּׂא כָּל תֹּרֶן
נְוֵה חֲלוּצִים שׁוֹכֵן בַּמִּדְבָּר
חוֹלֵם הַחֲלוֹם, חוֹפֵף הוֹד עָבָר, הוֹד עָבָר.

בָּעֵמֶק מִזְרָחָה...

לַחֲרֹשׁ יָצְאוּ בְּצֶמֶד שְׁוָרִים
הָפְכוּ שְׁמָמָה וְסִקְּלוּ הֶהָרִים
יָצְאוּ בְּנֵי הָעֶלֶם לִמְשֹׁךְ קַו הַתֶּלֶם
בְּעֹז נְעוּרִים, בְּחֶדְוָה שֶׁל מָעוֹף
לִבְנוֹת אֶת הַכְּפָר, לִיצֹר אֶת הַנּוֹף, אֶת הַנּוֹף.

בָּעֵמֶק מִזְרָחָה...
*******************
בְּעַרְבוֹת הַנֶּגֶב מִתְנוֹצֵץ הַטַּל,
בְּעַרְבוֹת הַנֶּגֶב אִישׁ מָגֵן נָפַל,
לֹא נָשַׁם הַנַּעַר וְנָדַם הַלֵּב,
אֶת בְּלוֹרִית הַשַּׂעַר רוּחַ תְּלַטֵּף.

הֲלוּמַת עַצֶּבֶת וְיָגוֹן נוֹרָא,
אֵם זְקֵנָה נִצֶּבֶת וְנוֹשֵׂאת דְּבָרָהּ,
הַדִּמְעָה נִגֶּרֶת מֵעֵינֵי אִמְּךָ,
בָּא כַּדּוּר עוֹפֶרֶת וַיְפַלַּח לִבְּךָ.

אֶת בְּכוֹרִי שָׁכַלְתִּי בִּמְצוּלוֹת הַיָּם,
וְאוֹתְךָ גִּדַּלְתִּי לְמָגֵן הָעָם.
הֵם לֹא יִשְׁבְּרוּנוּ בְּיַתְמוּת וּשְׁכוֹל,
הֵם לֹא יַעַקְרוּנוּ, בְּנִי, לַמְרוֹת הַכֹּל.

אָז צָעַד קָדִימָה נַעַר גְּבַהּ-קוֹמָה,
וְיֹאמַר לָהּ - "אִמָּא, אַל לָךְ בְּדִמְעָה!
בַּחוּרֵינוּ, אִמָּא, בִּימֵי פְּקֻדָּה,
מוּל שׂוֹנְאֵינוּ, אִמָּא, כְּחוֹמַת פְּלָדָה.

מוּל שׁוֹדֵד וּמֶלֶךְ צְמֵא-דָּמִים עוֹיֵן,
תְּנִינִי וְאֶהְיֶה לָךְ אָנֹכִי לְבֵן."
בְּעַרְבוֹת הַנֶּגֶב הוּא לָחַץ יָדָהּ,
אִם תִּרְצוּ, חֶבְרַיָּה, אֵין זוֹ אַגָּדָה!
*******************
בֵּין עָבֵי אֵשׁ וְעָבֵי דָם
הַשֶּׁמֶשׁ רַד לִפְאַת הַיָּם
עַל-רֹאשׁ הַחֹרֶשׁ יָצַק אוֹר,
וַיַּתֶּךְ-אֵשׁ בְּמֵי-הַיְאֹר.
וַיֵּט, וַיִּשַּׁק כְּנַף הַיּוֹם,
וַיֵּרֶד חַי אֶל-פִּי הַתְּהוֹם.
*******************
"צִיל, צִיל, צִיל!" צִלְצֵל הַצֹּאן צְלִיל עֶרֶב,
עַל צַוְּארֵי כְּבָשִׂים צִלְצֵל.
רַן חָלִיל!
רַן: "לִי, לִי, לִי!"
רַן חָלִיל: "לִי לִי" –
עֵת צֵאת לָעֵין וּשְׁתוֹת!

בִּפְאַת הַכְּפָר לְיַד הָעֵין רָקְדוּ רִקֵּדוּ
רוֹעִים גַּם שׁוֹאֲבוֹת, צָהַל הַצֹּאן.
קְנֵה חָלִיל גַּם תּוֹף בְּאוֹן הִכּוּ, צִלְצֵלוּ
שִׁקְשֵׁק הָעֵין, "צִיל, צִיל!" צִלְצֵל הַצֹּאן!

"שִׁיק, שִׁיק, שִׁיק!" שִׁקְשֵׁק הָעֵין עִם עֶרֶב,
"צִיל, צִיל, צִיל!" הַצֹּאן צִלְצֵל!
זֶמֶר כַּד,
כַּד לַבַּד,
זֶמֶר כַּד לַבַּת –
עֵת צֵאת הַשּׁוֹאֲבוֹת!
*******************
בְּפֶתַח תִּקְוָה הָיִיתִי, 
פָלַאפֶל שָׁמָּה עָשִׂיתִי 
פִּתְאֹם רַבּוֹתַי 
אָמַרְתִּי לִי: דַּי! 
אֶסַּע לִי לְמֶכְּסִיקוֹ סִיטִי. 

הָלָכְתִּי לְהִסְתַּפֵּרוֹ 
קָנִיתִי מִגְבַּעַת סוֹמְבְּרֶרוֹ 
מְעִיל וְעָלָיו 
שַׁרְווּל כֹּה רָחָב 
וּשְׁמִי הוּא אָדוֹן קָבָלֶרוֹ 

הִגַּעְתִּי לְמֶכְּסִיקוֹ סִיטָה 
פָּגַשְׁתִּי שָׁם סֶנְיוֹרִיטָה 
רַגְלַיִם פִיגוּרָה 
שֵׂעָר וּפְרִיזוּרָה 
וְאֵשׁ שֶׁכָּזֹאת לֹא רָאִיתָ. 

הָיְתָה זוֹ גְּבֶרֶת פֶּפִּיטָה 
עוֹקֶצֶת הָיְתָה כְּמוֹ מוּסְקִיטָה, 
מִבֹּקֶר עַד עֶרֶב 
שׁוֹאֶלֶת בְּלִי הֶרֶף: 
הַאִם עוֹד כָּמוֹנִי רָאִיתָ? 

רוֹקֶדֶת הָיְתָה טֶמְפְּרָמֶנְטוֹ 
לָה דּוֹנָה לָה סַקְרָמֶנְטוֹ 
אַחֲרֵי שְׁנֵי בַּקְבּוּקִים 
חִבְּקָה הִיא חִבּוּקִים 
לְמַעְלָה מִכָּל קוֹמְפְּלִימֶנְטוֹ 

הָלַכְתִּי מִיָּד הָאַרְמוֹנָה 
לִמְסֹר אֶת הָרֶגֶשׁ לַדּוֹנָה 
לִבִּי אֵשׁ אוֹכֶלֶת 
נִפְתַּחַת הַדֶּלֶת 
מוֹפִיעַ בָּחוּר עִם פָסוֹנָה. 

הָיָה בַּעְלָהּ זֶה אַתְלֶטוֹ 
עָשָׂה הוּא מִמֶּנִּי קוֹטְלֶטוֹ 
יָדַיִם, רַגְלַיִם 
אָזְנַיִם, שִׁנַּיִם, 
הַכֹּל הוּא הִכְנִיס לַקּוֹמְפְּלֶטוֹ. 

אָסַפְתִּי הַכֹּל לַסּוֹמְבְּרֶרוֹ 
פִּנִּיתִי מָקוֹם לְאַחֵרוֹ 
אַחֲרֵי הַשִּׁעוּר 
הָיָה לִי בָּרוּר: 
פָלַאפֶל זֶה לֹא קָבָלֶרוֹ

*******************
בְּצֵאת יִשְׂרָאֵל מִמִּצְרָיִם
בֵּית יַעֲקֹב מֵעַם לֹעֵז
הָיְתָה יְהוּדָה לְקָדְשׁוֹ
יִשְׂרָאֵל מַמְשְׁלוֹתָיו.

הַיָּם, הַיָּם רָאָה וַיָּנֹס,
הַיַּרְדֵּן יִסֹּב לְאָחוֹר.

בְּצֵאת יִשְׂרָאֵל מִמִּצְרָיִם
בֵּית יַעֲקֹב מֵעַם לֹעֵז
הָיְתָה יְהוּדָה לְקָדְשׁוֹ
יִשְׂרָאֵל מַמְשְׁלוֹתָיו.
*******************
בְּצֵאת יִשְׂרָאֵל מִמִּצְרָיִם
בֵּית יַעֲקֹב מֵעַם לֹעֵז
הָיְתָה יְהוּדָה לְקָדְשׁוֹ
יִשְׂרָאֵל מַמְשְׁלוֹתָיו.

הַיָּם רָאָה וַיָּנֹס,
הַיַּרְדֵּן יִסֹּב לְאָחוֹר,
הֶהָרִים רָקְדוּ כְאֵילִים,
גְּבָעוֹת כִּבְנֵי-צֹאן.

מַה-לְּךָ הַיָּם כִּי תָנוּס,
הַיַּרְדֵּן תִּסֹּב לְאָחוֹר,
הֶהָרִים תִּרְקְדוּ כְאֵילִים,
גְּבָעוֹת כִּבְנֵי-צֹאן?

מִלִּפְנֵי אָדוֹן חוּלִי אָרֶץ,
מִלִּפְנֵי אֱלוֹהַּ יַעֲקֹב,
הַהֹפְכִי הַצּוּר אֲגַם-מָיִם,
חַלָּמִישׁ, לְמַעְיְנוֹ – מָיִם.
*******************
בַּצָּפוֹן הַרְחֵק יֵשׁ כְּפָר אֶחָד חָבִיב
יַעֲרוֹת-עַד מַקִּיפִים אוֹתוֹ סָבִיב
שָׁם סוּפַת שְׁלָגִים גּוֹעֶשֶׁת, חָגָה הוֹמִיָּה
גָּרָה שָׁם יַלְדָּה שֶׁלִּי, יַלְדָּה יְפֵהפִיָּה.
*******************
בַּר יוֹחַאי, בַּר יוֹחַאי,
בַּר יוֹחַאי, אַשְׁרֶיךָ!
שֶׁמֶן טוֹב, שֶׁמֶן שָׂשׂוֹן
נִמְשַׁחְתָּ מֵחֲבֵרֶיךָ!
*******************
אִישׁ הָיָה בְּיִשְׂרָאֵל,
בַּר-כּוֹכְבָא שְׁמוֹ.
אִישׁ צָעִיר גְּבַהּ קוֹמָה,
עֵינֵי זֹהַר לוֹ.
הוּא הָיָה גִּבּוֹר,
הוּא קָרָא לִדְרוֹר,
כָּל הָעָם אָהַב אוֹתוֹ,
זֶה הָיָה גִּבּוֹר!
גִּבּוֹר!

יוֹם אֶחָד קָרָה מִקְרֶה –
הָהּ, מִקְרֶה עָצוּב –
בַּר-כּוֹכְבָא נָפַל בַּשְּׁבִי
וְהוּשַׂם בַּכְּלוּב.
מַה נּוֹרָא כְּלוּב זֶה,
בּוֹ שָׁאַג אַרְיֵה!
אַךְ רָאָה אֶת בַּר כּוֹכְבָא – 
הִתְנַפֵּל הָאַרְיֵה!
אַרְיֵה!

אַךְ דְּעוּ נָא, בַּר כּוֹכְבָא
מַה גִּבּוֹר וָעַז!
אָץ קָפַץ עַל הָאַרְיֵה
וְקַל כַּנֶּשֶׁר טָס.
עַל הַר וָגַיְא הוּא שָׁט,
וְדֶגֶל דְּרוֹר בַּיָּד,
כָּל הָעָם מָחָא לוֹ כַּף:
בַּר כּוֹכְבָא, הֵידָד!
הֵידָד!
*******************
בַּרְוָז אֶחָד קָטֹן צָהֹב
כָּתַב סִפּוּר בְּעִפָּרוֹן.
בָּאָה הַבַּיְתָה בַּרְוָזָה
מְאוֹד מְאוֹד נִרְגָּזָה
כִּי הָאֶפְרוֹחַ הַקָּטֹן
כָּתַב סִפּוּר בְּעִפָּרוֹן
וְלֹא כָּתַב כְּאִישׁ גָּדוֹל
בִּדְיוֹ שְׁחֹרָה, עֵט כָּחֹל.
*******************
לַסָּבְתָא שֶׁל אֶפְרַיִם
לַסָּבְתָא בַּרְוָזַיִם
אֶחָד לָבָן
שֵׁנִי שָׁחֹר
לַסָּבְתָא בַּרְוָזַיִם.

וּבִשְׁלוּלִית הַמַּיִם
טָבְלוּ אֶת הָרַגְלַיִם
טָבַל לָבָן
טָבַל שָׁחֹר
וְהִסְתַּתְּרוּ הַשְּׁנַיִם.

הַסָּבְתָא שֶׁל אֶפְרַיִם 
קוֹרֵאת לַבַּרְוָזַיִם
אַיֵּה לָבָן
אַיֵּה שָׁחֹר
אַיֵּה הַבַּרְוָזַיִם?

יָצְאוּ הַבַּרְוָזַיִם
הִשְׁתַּחֲווּ אַפַּיִם
שָׁלוֹם לָבָן
שָׁלוֹם שָׁחֹר
שָׁלוֹם לַבַּרְוָזַיִם.
*******************
בָּרוּךְ אַתָּה בָּעִיר
וּבָרוּךְ אַתָּה בַּשָּׂדֶה
בָּרוּךְ פְּרִי בִּטְנְךָ
וּפְרִי אַדְמָתְךָ
וּפְרִי בְּהֶמְתֶּךָ
שְׁגַר אֲלָפֶיךָ
וְעַשְׁתְּרוֹת צֹאנֶךָ
בָּרוּךְ טַנְאֶךָ
וּמִשְׁאֲרוֹתֶיךָ

בָּרוּךְ אַתָּה בְּבוֹאֶךָ
וּבָרוּךְ אַתָּה בְּצֵאתֶךָ
בָּרוּךְ אַתָּה, בָּרוּךְ!
*******************
בְּרִנָּה וָשִׁיר מִמַּחְנָק הָעִיר
אֶל שָׂדוֹת נֵצֵא אַחִים.
כִּי מִשְּׁאוֹן הַכְּרַךְ
כָּל לֵבָב שָׁם נָח
בֵּין עֲצֵי הַיַּעַר וּפְרָחִים.

לֵיל קַיִץ חַם, נִיר וְיַעַר חַם
עֵרִים אָנוּ הוֹלְכִים.
לָנוּ צְחוֹק צָעִיר בְּשִׂמְחָה וָשִׁיר
נַעֲבֹרָה בַּלַּיְלָה בַּדְּרָכִים.
*******************
כִּי נִתְקַע יָתֵד בַּנֶּגֶב
שָׁר וָרָן אָז הַגָּלִיל
מִי אָמַר: קְטַנָּה אַרְצֵנוּ
וְיָדַעְנוּ בָּהּ כָּל שְׁבִיל.

עוֹד שְׁבִילִים לָךְ, הַמּוֹלֶדֶת
לֹא דָּרְכָה בָּם רֶגֶל-בֵּן
צְפוֹן עֲלוֹת וּדְרוֹם לָרֶדֶת
וּמִזְרָחָה הִתְכַּוֵּן!

הוֹי, הַנֶּגֶב אָח עֲנָק לִי
כִּי נִגְלֵיתָ פֶּתַע יוֹם.
שָׂא בְּרָכָה וְהִתְחַזָּק לִי,
לֹא לָשַׁוְא הָיָה חֲלוֹם.

[...]
*******************
בָּרוּךְ אֵל
אֲשֶׁר בָּרָא
דַּיְסָה בְּחָלָב
מְלֹא הַקְּעָרָה,

וּלְקִנּוּחַ
גַּם תַּפּּוּחַ.
בַּמֶּה, בַּמֶּה
נוֹדֶה לוֹ? –

בְּרוּךְ הוּא
וּבָרוּךְ שְׁמוֹ!
*******************
בָּרוּךְ אַתָּה בָּעִיר – בָּרוּךְ
בָּרוּךְ אַתָּה בַּשָּׂדֶה – בָּרוּךְ
בָּרוּךְ פְּרִי אַדְמָתְךָ – בָּרוּךְ
וּבָרוּךְ פְּרִי עֲבוֹדָתְךָ – בָּרוּךְ
בָּרוּךְ אַתָּה בְּבֹאֶךָ – בָּרוּךְ
וּבָרוּךְ אַתָּה בְּצֵאתֶךָ – בָּרוּךְ
*******************
בָּרוּך אַתָּה ה', אֱלֹהֵינוּ מֶלֶךְ הָעוֹלָם, 
אֲשֶׁר קִדְּשָׁנוּ בְּמִצְוֹתָיו
וְצִוָּנוּ לְהַדְלִיק נֵר שֶׁל חֲנֻכָּה.
אָמֵן

בָּרוּך אַתָּה ה', אֱלֹהֵינוּ מֶלֶךְ הָעוֹלָם, 
שֶׁעָשָׂה נִסִּים לַאֲבוֹתֵינוּ, 
בַּיָּמִים הָהֵם בַּזְּמַן הַזֶּה.
אָמֵן
*******************
בָּרוּך אַתָּה ה', אֱלֹהֵינוּ מֶלֶךְ הָעוֹלָם,
אֲשֶׁר קִדְּשָׁנוּ בְּמִצְוֹתָיו
וְצִוָּנוּ לְהַדְלִיק נֵר שֶׁל חֲנֻכָּה.
אָמֵן

בָּרוּך אַתָּה ה', אֱלֹהֵינוּ מֶלֶךְ הָעוֹלָם,
שֶׁעָשָׂה נִסִּים לַאֲבוֹתֵינוּ,
בַּיָּמִים הָהֵם בַּזְּמַן הַזֶּה.
אָמֵן
*******************
תֶּחֱזַקְנָה יְדֵי כָל-אַחֵינוּ הַמְחוֹנְנִים
עַפְרוֹת אַרְצֵנוּ בַּאֲשֶׁר הֵם שָׁם;
אַל יִפֹּל רוּחֲכֶם – עַלִּיזִים מִתְרוֹנְנִים
בֹּאוּ שְׁכֶם אֶחָד לְעֶזְרַת הָעָם! 

הֵן סוֹפְרִים אֲנַחְנוּ אֶת-נוֹדְכֶם וְחוֹבְבִים
נִטְפֵי הַדְּמָעוֹת וְזֵעַת הָאָף,
הַיּוֹרְדִים כַּטַּל לְיִשְׂרָאֵל וּמְשׁוֹבְבִים
נַפְשׁוֹ הַנִּלְאָה, הַשּׂוּמָה בַכָּף.

וּלְעוֹלְמֵי עַד תִּקְדַּשׁ כָּל-דִּמְעָה שֶׁצָּלֲלָה
בְּיָם דִּמְעָתֵנוּ, נְדָבָה לָעָם,
כָּל-טִפָּה שֶׁל זֵעַת אַפַּיִם, שֶׁסָּלֲלָה
דֶּרֶךְ אֲדֹנָי – כְּחֵלֶב וָדָם.

אִם-לֹא אֶת-הַטְּפָחוֹת – רַק מַסַּד יְסַדְתֶּם –
רַב-לָכֶם, אַחַי, עֲמַלְכֶם לֹא-שָׁוְא!
הַבָּאִים – וּבְנִיתֶם וְטַחְתֶּם וְשַׂדְתֶּם,
עַתָּה רַב-לָנוּ אִם נָטוּי הַקָּו.

גּוֹי קַו-קָו אֲנַחְנוּ! מִקַּו לָקָו קוֹמְמוּ
שִׁמֲמוֹת עוֹלָם וּבְנוּ בִנְיַן-עַד!
יֶשׁ-יוֹם – וּמִיָּם עַד-יָם יֵצְאוּ יִשְׁתּוֹמְמוּ
לִרְאוֹת מַה-פָּעַל קְטֹן גּוֹיִם, עַם נָד. 

וְלָמָּה, הַמְפַגְּרִים, פַּעֲמֵיכֶם כֹּה בוֹשְׁשׁוּ?
הַעֶבֶד יִשְׂרָאֵל, הַאִם בְּנֵי מֵרוֹז?
הוֹי, כֹּחוֹת נִפְרָדִים, הִתְלַקְּטוּ, הִתְקוֹשְׁשׁוּ!
עִבְדוּ שְׁכֶם אֶחָד בְּחַיִל וָעֹז!

אַל-תֹּאמְרוּ: קָטֹנּוּ – הֲטֶרֶם תִּתְבּוֹנְנוּ
פְּנֵי אֲבִיר יַעֲקֹב הַהוֹלְכִים בַּקְּרָב;
מִימֵי זְרֻבָּבֶל יָדֵינוּ לֹא-כוֹנְנוּ
מִפְעַל אַדִּירִים כָּמֹהוּ וָרָב. 

מִי בַז לְיוֹם קְטַנּוֹת? הַבּוּז לַמִּתְלוֹצְצִים!
מַלְּטוּ אֶת-עַמְּכֶם וְאִתִּים עֲשׂוּ –
עַד-נִשְׁמַע מֵרָאשֵׁי הֶהָרִים מִתְפּוֹצְצִים
קוֹלוֹת אֲדוֹנָי הַקֹּרְאִים: עֲלוּ!
*******************
צִלְצֵל רָז אַט, חָלַף גָּז
גַּלָּיו בִּי מְפַכִּים.
שִׁירָה קְטַנָּה, שִׁירַת זִיו
עוּפִי לַמֶּרְחַקִּים!
 
בַּיִת קָט תָּבוֹאִי אַתְּ
סִגְלָה בּוֹ פָּרָחָה.
אִם שׁוֹשַׁנָּה תִּרְאִי שָׁם
שְׂאִי לָהּ שָׁלוֹם, בְּרָכָה!
*******************
הוֹי, דַּרְבֵּן,
דַּרְבֵּן שְׁתֵּי פְּרָדוֹת
שְׁתֵּי פְּרָדוֹת
הָרָזוֹת
עַל פְּנֵי הַחוֹלוֹת
כִּי אַרְצֵנוּ כָּזֹאת.
הוֹי דַּרְבֵּן, 
דַּרְבֵּן שְׁתֵּי פְּרָדוֹת
שְׁתֵּי פְּרָדוֹת
הָרָזוֹת.

הוֹי, נְהַג,
נְהַג מַחְרֵשָׁה
כָּל הַיּוֹם 
כָּל הַיּוֹם בִּטְרָשִׁים.
כִּי הֵם לְךָ
יְרֻשָּׁה 
עִם שְׁמַר קֳדָשִׁים.
הוֹי נְהַג
מַחְרֵשָׁה 
כָּל הַיּוֹם 
בִּטְרָשִׁים.

הוֹי, זְרַע,
זְרַע אִישׁ עָמֵל
לַחַמְךָ 
לְרָזוֹן.
כִּי הַטַּף יִגָּאֵל
וְהִמְשִׁיךְ 
הֶחָזוֹן.
הוֹי, זְרַע 
אִישׁ עָמֵל 
לַחַמְךָ
לְרָזוֹן.
*******************
בַּשָּׂדֶה, בַּיַּעַר, זֶמֶר קָט יָנוּעַ,
נַעֲרָה בּוֹכָה בּוֹ כְּמֵיתָר קָרוּעַ.

כָּךְ צוֹעֵד הַזֶּמֶר, מִתְלַכֵּד לְצֶמֶד
עִם כּוֹכַב רָקִיעַ וְדִמְעָה נִכְלֶמֶת.

צִפֳּרִים שְׁנוֹת אֶלֶף עָפוּ מַחֲנַיִם,
הַחַיִּים גַּם הֵמָּה מִסְתַּלְּקִים בֵּינְתַיִם.

"שֶׁמָּא עוֹד יַגִּיעַ?", הַיַּלְדָּה שׁוֹאֶלֶת,
עִם פִּרְחֵי הַקַּיִץ חֶרֶשׁ הִיא נוֹבֶלֶת.

בַּשָּׂדֶה, בַּיַּעַר, זֶמֶר קָט יָנוּעַ,
נַעֲרָה בּוֹכָה בּוֹ כְּמֵיתָר קָרוּעַ.
*******************
בְּשַׁדְמוֹת בֵּית-לֶחֶם,
בְּדֶרֶךְ אֶפְרָתָה,
בְּדֶרֶךְ אֶפְרָתָה.
עֲלֵי-קֶבֶר קְדוּמִים
תֶּאֱבַל מַצֶּבֶת,
תֶּאֱבַל מַצָּבֶת.

וּבְבוֹא חֲצוֹת לַיְלָה,
מֵאֶרֶץ עֵיפָתָה,
תַּעֲלֶה יְפַת מַרְאֶה
בֵּית קִבְרָהּ עוֹזֶבֶת.
אֶל יַרְדֵּן מִזְרָחָה
דּוּמָם צוֹעֶדֶת,
דּוּמָם צוֹעָדֶת.

אֶל גַּלֵּי מֵי-קֹדֶשׁ
דּוּמָם צוֹפִיָּה,
דּוּמָם צוֹפִיָּה.
דִּמְעָה יוֹרֶדֶת
אֶל גַּלֵּי מֵי-קֹדֶשׁ
מְפַכִּים דּוּמִיָּה.

דִּמְעָה אַחַר דִּמְעָה
חֶרֶשׁ נוֹזֶלֶת,
אֵין בְּכִי וַאֲנָחוֹת,
אַךְ דְּמָעוֹת נִגָּרוּ,
דִּמְעָה אַחַר דִּמְעָה
לַיַּרְדֵּן נוֹפֶלֶת,
וְהַמַּיִם יִנְהָרוּ.

*******************
בְּשׁוּב ה' אֶת-שִׁיבַת צִיּוֹן 
הָיִינוּ כְּחֹלְמִים.
אָז יִמָּלֵא שְׂחוֹק פִּינוּ
וּלְשׁוֹנֵנוּ רִנָּה.
אָז יֹאמְרוּ בַגּוֹיִם
הִגְדִּיל ה' לַעֲשׂוֹת עִם-אֵלֶּה
הִגְדִּיל ה' לַעֲשׂוֹת עִמָּנוּ.
שׁוּבָה ה' אֶת-שְׁבִיתֵנוּ
כַּאֲפִיקִים בַּנֶּגֶב.
הַזֹּרְעִים בְּדִמְעָה
בְּרִנָּה יִקְצֹרוּ.
*******************
בְּשׂוֹרָה טוֹבָה הֵבֵאתִי,
כִּי הַגַּן נִמְלָא אוֹרָה,
וּבַיַּעַר וּבַחֹרֶשׁ
כָּל צִפּוֹר אוֹמְרָה שִׁירָה.

כִּי בְּכָל פִּנָּה הַפֶּסַח
אֶת רֵיחוֹ הַטּוֹב נוֹתֵן –
וְאָבִיב כְּבָר בְּאַרְצֵנוּ,
זְמַן חֵרוּת וְגִיל וָחֵן!
*******************
בְּשׂוֹרָה טוֹבָה הֵבֵאתִי,
כִּי הַגַּן נִמְלָא אוֹרָה,
וּבַיַּעַר וּבַחֹרֶשׁ
כָּל צִפּוֹר אוֹמְרָה שִׁירָה.

כִּי בְּכָל פִּנָּה הַפֶּסַח
אֶת רֵיחוֹ הַטּוֹב נוֹתֵן –
וְאָבִיב כְּבָר בְּאַרְצֵנוּ,
זְמַן חֵרוּת וְגִיל וָחֵן!
*******************
יוֹשֵׁב אֲנִי בָּדָד בְּחוּצוֹת הַכְּרַךְ,
עַל כּוֹסִית רֵיקָה כְּבָר רֹאשִׁי צָנַח
וְלִבִּי חוֹלֵם וְזוֹכֵר אוֹתָךְ,
בַּת הַדָּרוֹם.

אַתְּ מִשְּׁחוֹר הַגּ'וּנְגֶל חִיַּכְתְּ אֵלַי
קוֹל הַלְמוּת תֻּפֵּךְ בָּהּ הִסְעִיר דָּמַי,
לֹא קָמַל הַזֵּר שֶׁנָּתַתְּ לִי שַׁי,
בַּת הַדָּרוֹם.

עוֹד אֶזְכֹּרָה לֵיל הָאַהֲבָה
וּמְחוֹל תֻּפִּים צוֹהֵל.
אַתְּ הָיִית בַּיַּעַר לֶהָבָה
אַתְּ הָיִית כּוֹכָב בַּלֵּיל.

יוֹשֵׁב אֲנִי בָּדָד בְּחוּצוֹת הַכְּרַךְ,
בִּדְמָמָה לוֹחֵשׁ "שָׁלוֹם",
אַךְ לִבִּי לָעַד לֹא יִשְׁכַּח אוֹתָךְ,
בַּת הַדָּרוֹם.
*******************
בּוֹא נָא עֶלֶם, בּוֹא לַכֶּרֶם
בְּכַרְמִי עֵנָב בָּשֵׁל
בּוֹא בַּלַּיִל, בּוֹא בֶּן חַיִל
עֵת הַתַּן פֹּה מְיַלֵּל
יֵשׁ לִי זֶמֶר בְּלִי גֶּמֶר
אֲזַמֵּר לַאֲהוּבִי
מַה יָפִיתָ, לְךָ צִפִּיתִי
הוֹד הַתֹּמֶר, חֵן הַצְּבִי

רֹן צְלִילֶךָ, רָז קוֹלֶךָ
הֵד שָׁמַעְתִּי בַּכְּרָמִים
בִּקַּשְּׁתִיךָ, קְרָאתִיךָ
בַּלֵּילוֹת וּבַיָּמִים
לְעֵת עֶרֶב לְלֹא הֶרֶף
בְּלִבִּי עוֹלֶה יְקוֹד
אָנָּא, רוּחַ, אָנָּא, רוּחַ
שָׂא לְמַחֲמַדִּי הַסּוֹד

בּוֹא נָא עֶלֶם, בּוֹא לַכֶּרֶם
עֵת הִגִּיעָה בּוֹ לִבְצֹר
עֵת מִמַּעַל סַהַר יַעַל
לִקְרָאתְךָ אֶטְוֶה שְׁבִיל אוֹר
וְנַגִּיעַ לָרָקִיעַ
פָּז נִקַּח מִן הַכּוֹכָב
כָּל הַלַּיִל, כָּל הַלַּיִל
אַגָּדוֹת נִרְקֹם זָהָב

*******************
אִמִּי, אִמִּי, הִנֵּה הוּא שׁוּב,
הִנֵּה הוּא הָאַבִּיר.
הוּא פֹּה בַּיּוֹם, הוּא פֹּה בַּלֵּיל
נֶחְבָּא בְּצֵל הַקִּיר.

בִּתִּי, בִּתִּי, אוֹי וַאֲבוֹי.
אוֹי לִי, וְלָךְ אֲבוֹי.
יוּאַר הַיּוֹם רָאָה אוֹתָךְ
אוֹתוֹ אַבִּיר הַגּוֹי.

אִמִּי, אִמִּי, אוֹמֵר הוּא לִי:
אָרוּר עַמִּי מֵאֵל.
בָּעוֹלָם הַזֶּה, בָּעוֹלָם הַבָּא,
חֶלְאַת יוֹשְׁבֵי תֵּבֵל.

בִּתִּי, בִּתִּי, אָרוּר הָאִישׁ
אֲשֶׁר יִקְּבֶנּוּ אֵל.
בַּת רַבָּנִים עֶשְׂרִים דּוֹרוֹת
אַתְּ בַּת רַב בְּיִשְׂרָאֵל.

אִמִּי, אִמִּי, אוֹמֵר הוּא לִי
קָסוֹם קָסַמְתִּי לוֹ
אֵינוֹ אוֹכֵל, אֵינוֹ יָשֵׁן,
אָבַד יוֹמוֹ, לֵילוֹ.

בִּתִּי, בִּתִּי, אוֹי וַאֲבוֹי.
אוֹי לִי, וְלָךְ אֲבוֹי.
סָגַר עָלֵינוּ הַמָּצוֹר
סָגַר מִצֵּאת, מִבּוֹא.

אִמִּי, אִמִּי, אוֹמֵר הוּא לִי,
יַרְבֶּה רִקְמָה וָשֵׁש.
יִתְלֶה עָלַי רְבִיד זָהָב,
תֹּאכְלֵן קִנְאָה כָּאֵשׁ.

בִּתִּי, בִּתִּי, בִּרְבִיד זָהָב,
עוֹטֶה רִקְמָה וָשֵׁש,
בָּךְ יִסְתַּכֵּל מִן הַגְּזוּזְטְרָה,
כִּי יִזְרְקוּךְ בָּאֵשׁ.
*******************
מִי יִדְמֶה לִי,
נוֹגְנִים הַכּוּ בַּכֶּלִי!
הוֹי, אֵל צוּרִי וְנִסִּי,
אֵל בָּרֵךְ דַּרְכִּי וּמַעֲשִׂי,
בַּת-זְקוּנַי אֲנִי מַשִּׂיא,
אֶת בַּת-זְקוּנַי הִשֵּׂאתִי.

שִׂישׂוּ, גִּילוּ!
הַמַּעְגָּל הַגְדִּילוּ.
בְּכָל טוּב בֵּרְכַנִי אֵל,
אֶת בֵּיתִי נִשָּׂא וְגִדֵּל,
יְלָדִים, רִקְדוּ כָּל הַלֵּיל,
אֶת בַּת-זְקוּנַי הִשֵּׂאתִי.

אַיְזִיק! חֹזֶק!
רוֹקֶדֶת סָבְתָא קוֹזַק!
רְאוּ נָא, רְאוּ בְּלִי עַיִן רָעָה,
כֵּיצַד הִיא רוֹקַעַת בְּרַגְלָהּ,
הוֹי, מַה שִּׂמְחָתִי גְּדוֹלָה!
אֶת בַּת-זְקוּנַי הִשֵּׂאתִי.

אִיצִיק, גֶּשׁ הֵנָּה,
עַל כִּנּוֹרְךָ נַגֵּנָה;
גְּעַר בָּהֶם בַּכְּלֵי-זְמָרִים!
הַיְשֵׁנִים הֵם אוֹ עֵרִים?
תְּנוּ נִגּוּן, קִרְעוּ מֵיתָרִים,
אֶת בַּת-זְקוּנַי הִשֵּׂאתִי.
*******************
לֹא יֻצַּת הַלַּיְלָה זֶמֶר בַּנָּאוֹת
דֹּבֶר כִּבְשׂוֹתֵינוּ מִנִּי גִּיל שָׁבַת.
רַק הַלְמוּת הַתֹּף, הִיא תַּרְקִיד בְּעֶצֶב,
הוֹ, לְבַת יִפְתַּח הִיא תַּרְקִיד נָאוֹת.

עוּרִי, עוּרִי, עוּרִי, עוֹד הַלַּיְלָה רַב!
צֶמֶר כִּבְשׂוֹתֵינוּ לָךְ יֶחֱרַד.
רַק הַלְמוּת הַתֹּף מָוֶת לָן בַּקֶּצֶב,
הוֹ, לְבַת יִפְתַּח, הוֹ וָהוֹ לָעַד!

כְּבָר חָרַת הַלַּיְלָה עַל הָרֵי גִּלְעָד
כְּמוֹ בְּדַם כִּבְשׂוֹתֵינוּ גּוֹרָלֵךְ, הַבַּת.
רַק הַלְמוּת הַתֹּף לֵב נָאוֹת מוֹחֶצֶת,
הוֹ, לְבַת יִפְתַּח, תַּן מִתַּן נָדַד!

אֵבֶל, אֵבֶל, אֵבֶל, לַיְלָה מַה תִּרְעַד –
אֵלֶם כִּבְשׂוֹתֵינוּ לֹא יִדֹּם לָעַד.
רַק הַלְמוּת הַתֹּף לַמִּפְתָּן רוֹבֶצֶת,
הוֹ, לְבַת יִפְתַּח, הֶרָה, בְּנוֹת גִּלְעָד!
*******************
אִם עַמִּי גַּם אֵלִי מוֹתִי יִשְׁאָלוּ
וּבְנִדְרֶךָ זֶה אִם אוֹיְבֵינוּ נָפָלוּ
הָרֵק חַרְבְּךָ, אָבִי – פֹּה הִנֵּנִי!
הֵא לְךָ אֶת לִבִּי, חִישׁ אָנָּא בַתְּקֵנִי.

לֹא עוֹד נֶהִי, דִּמְעָה אַזִּילָה,
לֹא עוֹד עַל הֶהָרִים אֵרְדָה, אֵילִילָה;
אִם מִידֵי אָבִי יָבוֹא לִי הַמָּוֶת
סַר פַּחְדּוֹ מִמֶּנִּי, פָּגָה עַצָּבֶת.

אַל נָא הַגִּבּוֹר! אַל יֵרַךְ לִבֶּךָ
מִקּוֹל הָעֲלָמוֹת הַמְּבַכּוֹת בִּתֶּךָ.
בִּנְדָבָה אָמוּת! הֵן דָּמַי יִזָּלוּ
מֵאֶרֶץ מוֹלַדְתִּי עַבְדוּת יָגֹלּוּ.

וּבְעֵת דָּמַי אֵלֶּה קָפְאוּ, חָרָבוּ;
וּבְעֵת יִדַּם קוֹלִי עֲצָמַי יִרְקָבוּ,
זָכְרֵנִי גַּם אָז, אָבִי, כִּי כָבוֹד לָךְ תַּתִּי
וּבְלֵב שָׂמֵחַ אַל תִּשְׁכַּח כִּי *מַתְתִּי.
*******************
אִם עַמִּי גַּם אֵלִי מוֹתִי יִשְׁאָלוּ
וּבְנִדְרֶךָ זֶה אִם אוֹיְבֵינוּ נָפָלוּ
הָרֵק חַרְבְּךָ, אָבִי – פֹּה הִנֵּנִי!
הֵא לְךָ אֶת לִבִּי, חִישׁ אָנָּא בַתְּקֵנִי.

לֹא עוֹד אֶשָּׂא נֶהִי, דִּמְעָה אַזִּילָה,
לֹא עוֹד עַל הֶהָרִים אֵרְדָה, אֵילִילָה;
אִם מִידֵי אָבִי יָבוֹא לִי הַמָּוֶת
סַר פַּחְדּוֹ מִמֶּנִּי, פָּגָה עַצָּבֶת.

אַל נָא הַגִּבּוֹר! אַל יֵרַךְ לִבֵּךָ
מִקּוֹל הָעֲלָמוֹת הַמְּבַכּוֹת בִּתֶּךָ.
בִּנְדָבָה אָמוּת! הֵן דָּמַי יִזָּלוּ
מֵאֶרֶץ מוֹלַדְתִּי עַבְדוּת יָגֹלּוּ.

וּבְעֵת דָּמַי אֵלֶּה קָפְאוּ, חָרָבוּ;
עֵת יִדַּם קוֹלִי וַעֲצָמַי יִרְקָבוּ,
זָכְרֵנִי גַּם אָז כִּי כָבוֹד לְךָ תַּתִּי
וּבְלֵב שָׂמֵחַ אַל תִּשְׁכַּח כִּי מַתִּי.
*******************
מִי זֹאת צוּרִים שׁוֹכֶנֶת
דוֹלֶגֶת עַל רָמוֹת
כַּחֲלִילִים רוֹנֶנֶת
תִּפְאֶרֶת עֲלָמוֹת

גֶּבַע, גֶּבַע מִגָּלִיל נָוִי
פֶּרַע, פֶּרַע סַעַר בִּלְבָבִי
גּוּרָה, נַעֲרִי!

קוֹץ לַצַּבָּר יָדַעְתִּי
חוֹחַ לַשּׁוֹשַׁנָּה
מֹר הֶהָרִים אָהַבְתִּי
גִּבְעַת הַלְּבוֹנָה
רַהַב עוּל יָמִים תָּמִיד פּוֹצֵחַ
אַהַב בִּלְבָבוֹ דּוּמָה פּוֹרֵחַ
גּוּרָה, נַעֲרִי!

מַה תִּרְהֲבִי בָּעֶלֶם
גֶּבֶר בַּבַּחוּרִים
גַּם חֶרְמוֹנִים אַגְבִּיהַּ
הַרֲרֵי נְמֵרִים!
עֶלֶם, אִם לִכְפִיר דָּמִיתָ בּוֹאָה
עֶלֶם, מְצַפִּים לְךָ גָּבֹהַּ
הֶרָה, נַעֲרִי!

*******************
עֵת אֶל עָנָן אַמְרִיא עַל כְּנַף הָרוּחַ –
אֲנִי זוֹכֵר, בַּת-שֶׁבַע, רַק אוֹתָךְ,
וְעֵת עִם לַיִל הַמָּטוֹס יָנוּעַ –
הוּא לַכּוֹכָב נִשְׂבָּע, כִּי לֹא יִשְׁכַּח.

גַּם אִם רָחַקְנוּ, הֵן אִתָּךְ אֲנַחְנוּ,
בַּהַפְצָצָה, בִּבְרַד הַכַּדּוּרִים,
אֶת בִּרְכָתֵנוּ לָךְ תָּמִיד שָׁלַחְנוּ,
גַּם הַמָּנוֹעַ זֶמֶר לָךְ יַרְעִים:

בַּת-שֶׁבַע, בַּת-שֶׁבַע,
הַזֶּמֶר הוּא לָךְ,
מִדָּן עַד בְּאֵר-שֶׁבַע
אוֹתָךְ לֹא נִשְׁכַּח!
מִמְּרוֹם הַשָּׁמַיִם
לָךְ זֶמֶר נִשְׁלַח,
נִשְׁתֶּה נָא "לְחַיִּים"
עִם כָּל הַפַּלְמָ"ח!
בַּת-שֶׁבַע!

עֵת אֶל הַחוֹף הִגַּעְתִּי עִם הַלַּיִל
וְהַסְּפִינָה הִנֵּה קָרְבָה בַּלָּאט –
חָלַמְנוּ, יַלְדָּתִי, הַרְבֵּה עָלַיִךְ,
וּמָה, וּמַה תֹּאמְרִי עָלֵינוּ אַתְּ.

וְעֵת הַמַּשְׁחִיתָה נָגְחָה נָגוֹחַ,
וְלַסִּפּוּן הֻטְּלוּ פִּצְצוֹת הַגַּז –
אֶת בִּרְכָתִי שָׁלַחְתִּי עַד אֵין כּוֹחַ,
וְהַגַּלִּים לָךְ שָׁרוּ כְּמוֹ אָז:

בַּת-שֶׁבַע, בַּת-שֶׁבַע...

בַּת-שֶׁבַע, עֵת הָיִית בְּחִתּוּלַיִךְ,
כְּבָר בַּמִּדְבָּר גָּמָאנוּ מֶרְחַקִּים,
כָּל הַמְּדוּרוֹת אָז בָּעֲרוּ אֵלַיִךְ,
וְשָׁרוּ לָךְ אֶת שִׁיר הַוָּתִיקִים.

עַתָּה גָּדַלְתְּ, יָפִית, עַלְמָה בַּת-תֹּאַר,
וְאָנוּ בַּדְּרָכִים הָאֲפֵלוֹת –
אוֹתָךְ זוֹכְרִים, כִּי אֵיךְ נוּכַל לִשְׁכֹּחַ,
הַקְשִׁיבִי, מַה שָּׁרִים לָךְ הַלֵּילוֹת:

בַּת-שֶׁבַע, בַּת-שֶׁבַע...

בַּת-שֶׁבַע, גַּם אֲנִי אָשִׁיר אֵלַיִךְ,
וְאַתְּ אוֹתִי כִּמְעַט שֶׁלֹּא יָדַעְתְּ –
אֲנִי אֶחָד צַנְחָן, רַק בֶּן חָדְשַׁיִם,
אֲבָל אֶתְמוֹל סִפַּרְתִּי כְּבָר צִ'יזְבָּט...

שִׁלְשׁוֹם לָרִאשׁוֹנָה לַקְּרָב הָלַכְתִּי,
וְהָאֵימָה זָחֲלָה – וַתַּעֲבֹר,
אֶל הָאוֹיֵב אָז צְרוֹר בִּשְׁמֵךְ שָׁלַחְתִּי,
וְכָכָה מְזַמֵּר הוּא לְךָ, הַצְּרוֹר:

בַּת-שֶׁבַע, בַּת-שֶׁבַע...
*******************
בָּעֵמֶק, בָּעֵמֶק עַל רֹאשׁ הַגִּבְעָה
כְּפַר חֲלוּצִים צָמַח
שָׁנָה לִפְנֵי כֵן פֹּה הָיְתָה עֲזוּבָה
הָיָה כֹּה שׁוֹמֵם וְנִדָּח.

הוֹי גִּבְעָתִי חֲמוּדָה אַתְּ מְאֹד
הָעֵמֶק לְמַרְגְּלוֹתַיִךְ
הִנָּךְ גִּבְעָתִי הַיָּפָה בַּגְּבָעוֹת
וְאֵין עוֹד כָּמוֹךְ פֹּה עֲדַיִן.

הָעֵדֶר יוֹצֵא לַמִּרְעֶה הַיָּרֹק
טְרַקְטוֹרִים יָשִׁירוּ בְּזֶמֶר
זוֹ מַקְהֵלָה אַדִּירָה שֶׁל עָמָל
וְאֵין לָהּ לֹא סוֹף וְלֹא גֶּמֶר.

הוֹי גִּבְעָתִי חֲמוּדָה אַתְּ מְאֹד...

*******************
אַבָּא שָׁב מִן הַיָּרִיד,
לִי קָנָה חָבֵר וְיָדִיד;
וַאֲמַרְתֶּם : מִי וָמִי? –
גְּדִי בֶּן-עִזִּים, גָּד-גְּדִי!

גְּדִי קָטָן, לָבָן וָרַךְ
וְעוֹרוֹ מִשֶּׁלֶג צַח,
בָּא, נָתַן עֵינָיו בִּי –
גְּדִי בֶּן-עִזִּים, גָּד-גְּדִי!

בֹּא נִכְרֹת שְׁנֵינוּ בְּרִית,
נְשַׂחֵק יַחְדָּיו תָּמִיד.
שִׂים-נָא פִּיךָ אֱלֵי פִּי,
גְּדִי בֶּן-עִזִּים, גָּד-גְּדִי!

וּבְצֵאתֵנוּ אֶל הַגַּיְא
נִרְקֹד יַחַד – כֹּה לֶחָי!
עַל הָרִים קַל כִּצְבִי
גְּדִי בֶּן-עִזִּים, גָּד-גְּדִי!
*******************
גָּד חָשַׁק לָצֵאת לַצַּיִד;
אֵין רוֹבֶה לְגָד.
מַטְאֲטֵא הָיָה בַּבַּיִת,
מַטְאֲטֵא נֶחְמָד.

אוֹי, שָׁפָן יָשָׁר בַּחֹטֶם
גָּד יָרָה בּוֹ – בּוּם!
הַשָּׁפָן דִּלֵּג כְּקֹדֶם,
לֹא הִרְגִּישׁ מְאוּם.

בַּמִּטְבָּח אֲזַי הוֹפִיעַ
גָּד הַקָּט פִּתְאוֹם.
"אִמָּא, צַיִד רַב אָבִיאָה
בִּשְׁבִילֵךְ הַיּוֹם!"

מַה זֶּה שָׁם, עוֹרֵב כְּאִלּוּ,
גָּד יָרָה בּוֹ – טָח!
הָעוֹרֵב יוֹשֵׁב אֲפִלּוּ
לֹא הִרְגִּישׁ כָּל-כָּךְ.

אָז גָּד רָץ, נָשָׂא רַגְלַיִם,
טָס אֶל הַשָּׂדֶה:
"גּוּרוּ אֶרֶץ וְשָׁמַיִם!"
עִם הַמַּטְאֲטֵא.

לְטָאָה עָבְרָה בַּדֶּרֶךְ,
גָּד יָרָה בָּהּ – אֵשׁ!
הַלְּטָאָה אָמְרָה בְּעֵרֶךְ:
"גָּד, אַתָּה טִפֵּשׁ!"
*******************
גָּד מְטַפֵּס עַל רֹאשׁ עָנָף
חוֹשֵׁב: אֲנִי צִפּוֹר כָּנָף
כְּמוֹ זָמִיר אַנְעִים הַצְּלִיל –
הִנּוֹ רַק כְּסִיל!
*******************
כָּל הָרְחוֹבוֹת אָז רָעָמוּ,
כָּל הַמְּבוֹאוֹת הָמוּ, הָמוּ
עֵת שֶׁבָּא חֵיל צָבָא
בָּרִאשׁוֹנָה אֶל הָעִיר.

בַּחֲצוֹצְרָה: 
תְּוּ-תּוּ-תּוּ-תְּרָה!
בֶּחָלִיל: לִי-לִי-לִיל
בֶּחָלִיל: לִי-לִי-לִיל!
וּבַתֹּף –  קוֹל עָז, קוֹל רָם,
וּבַתֹּף –  קוֹל עָז, קוֹל רָם:
בִּים, בָּם, בָּם – 
בִּים, בָּם, בִּים, בָּם, בָּם!
בִּים, בָּם, בָּם – 
בִּים, בָּם, בִּים, בָּם, בָּם!
*******************
אַבָּא שָׁב מִן הַיָּרִיד,
קָנָה לִי רֵעַ וִידִיד;
וַאֲמַרְתֶּם : מִי וָמִי? –
גְּדִי בֶּן-עִזִּים, גָּד-גְּדִי!

גִּדְיִי קָטֹן, גִּדְיִי רַךְ
וּמִשֶּׁלֶג עוֹרוֹ צַח,
בָּא וַיִּתֵּן עֵינָיו בִּי –
גַּדִּי גִדְיִי, גָּד-גְּדִי!

בֹּאָה נִכְרֹת שְׁנֵינוּ בְּרִית,
אַתָּה תִּהְיֶה לִי עָמִית.
גְּשָׁה וּשְׁקָה-לִי, לֹק אֶת-פִּי,
גַּדִּי גִדְיִי, גָּד-גְּדִי.

וּבְצֵאתֵנוּ אֶל הַגָּיְא
נִרְקֹד יַחַד – כֹּה לֶחָי!
עַל הֶהָרִים קַל כִּצְבִי
גַּדִּי גִדְיִי, גָּד-גְּדִי.
*******************
הַיָּא, נַבְחִי, הַיָּא,
קוּם וָסַע – לְאָן?
רֵעַ לִי וְרַעְיָה
מְחַכִּים שָׁם בַּגָּן.

וּבַגַּן בַּשְּׁבִילִים
גִּיל וּצְחוֹק וְאוֹר,
זְבוּבֵי-פָּז, חֲסִילִים
עִם צִפֳּרֵי-דְרוֹר.

הַיָּא, נַבְחִי, הַיָּא...
*******************
א'
אֲנִי הוּא גְּדַלְיָה רֶבַע אִישׁ,
אֲבָל אֲנִי צוֹמֵחַ.
אִם אֵין לִי בַּיִת, יֵשׁ לִי כְּבִישׁ
וְעַל הַכְּבִישׁ יָרֵחַ.

פֹּה לָאֶחָד יֶשְׁנָה מֵאָה
וְלַשֵּׁנִי מָאתַיִם.
וְלִי פֵּאָה וְעוֹד פֵּאָה
וְיַחַד פְּאוֹתַיִם.

וְדַי סָחַבְתִּי כְּבָר שַׂקִּים
וְרַצְתִּי הֵנָּה שָׁמָּה - 
אֲנִי רוֹצֶה לַמֶרְחַקִּים,
אֲנִי רוֹצֶה הַיָּמָּה.

כִּי הָעוֹלָם גָּדוֹל-גָּדוֹל
צָרִיךְ לִרְאוֹת בּוֹ אֶת הַכֹּל,
אֶת הֶעָרִים וְהַשְּׁלָטִים
וְאֶת עֲשֶׂרֶת הַשְּׁבָטִים.

אֶת שׁוֹר הַבָּר שֶׁל הַמָּשִׁיחַ,
אֶת לִוְיָתָן נָחָשׁ בָּרִיחַ.
אָצִיץ בּוֹ פַּעַם וּשְׁנִיָּה
וְשׁוּטִי-שׁוּטִי אֳנִיָּה.

ב'
אֶקַּח אִתִּי עַגְבָנִיָּה,
סִדּוּר קָטָן וּפִתָּה
וּמִסִּפּוּן הָאֳנִיָּה
לַמֶּרְחַקִּים אַבִּיטָה.

נִגַּשׁ הַקַּבַּרְנִיט לִשְׁאֹל:
לְאָן לִנְסֹעַ, גְּדַלְיָה?
אָמֶרִיקָה הִיא פֹּה מִשְּׂמֹאל,
וּמִיָּמִין אוֹסְטְרַלְיָה.

וְאָנֹכִי עוֹנֶה: אָדוֹן,
כָּל הַמְּקוֹמוֹת יָפִים הֵם,
כָּל הָעוֹלָם שֶׁל אֵל עֶלְיוֹן
וְכָל בָּנָיו אַחִים הֵם.

כִּי הָעוֹלָם גָּדוֹל-גָּדוֹל
צָרִיךְ לִרְאוֹת בּוֹ אֶת הַכֹּל
אֵיךְ מְסֻדָּר בּוֹ כָּל דָּבָר,
אֵיפֹה יֵשׁ חַם, אֵיפֹה יֵשׁ קַר.

וּמַה לֹּא טוֹב וּמַה יָּפֶה בּוֹ
וְאֶת הַסְּפּוֹנְגָ'ה מִי עוֹשֶׂה בּוֹ.
אָצִיץ בּוֹ פַּעַם וּשְׁנִיָּה
וְשׁוּטִי-שׁוּטִי אֳנִיָּה.

ג'
בְּבוֹא הַיּוֹם אֲנִי אוֹמֵר: 
הַקַּבַּרְנִיט, הִכּוֹנָה 
הָאוֹקִיָּנוֹס פֹּה נִגְמָר 
נָשׁוּב נָא הַיַּרְקוֹנָה 

וּבַנָּמָל קָהָל צוֹהֵל 
וְרַעַם כְּלֵי-הָרוּחַ 
וְאַבָּא שָׁר: תּוֹדָה לְאֵל, 
גְּדַלְיָה, שֵׁב לָנוּחַ. 

וְהוּא בּוֹכֶה וְהוּא צוֹחֵק 
שׁוֹאֵל: אֵיפֹה הָיִיתָ?
הָיִיתִי, אַבָּא, אוּף, הַרְחֵק 
שָׂא עַיִן וְהַבִּיטָה: 

הָיִיתִי בְּעוֹלָם גָּדוֹל 
רָאִיתִי בָּעוֹלָם הַכֹּל 
וּבְחַיַּי וּחְיַאת-חַיַּי 
אֲנִי אוֹמֵר לְךָ כְּדַאי 

יָפֶה הוּא הָעוֹלָם, יַא אַבָּא 
מָקוֹם בּוֹ לְכֻלָּם, יַא אַבָּא 
הֵצַצְתִּי פַּעַם וּשְׁנִיָּה, 
וְזֶהוּ שִׁיר הָאֳנִיָּה.
*******************
יֵשׁ מוֹשָׁבָה נֶחְמָדָה,
עַל גִּבְעָה הִיא עוֹמְדָה
קְטַנָּה וַחֲמוּדָה
וּשְׁמָהּ הוּא גְּדֵרָה.

מִסְפַּר בָּתִּים – רְחוֹב מַמָּשׁ
"בֵּית הָעָם" – בִּנְיָן חָדָשׁ
עַל הַגֹּרֶן אֵין קַשׁ
מוֹשָׁבָה מַמָּשׁ.

בַּלַּיְלָה יֵשׁ כּוֹכָבִים
וְהַלְּבָבוֹת אוֹהֲבִים
מָה רוֹתֵחַ הוּא הַדָּם
וְהַלֵּב – כֹּה חַם.

הוֹ, הוֹ, הוֹ כּוֹכָבִים,
הוֹ, הוֹ, הוֹ אוֹהֲבִים,
מָה רוֹתֵחַ הוּא הַדָּם
וְהַלֵּב - חֵן!

מְקוֹמוֹת רוֹמַנְטִיִּים יֵשׁ דַּי
מַה יְּקָרִים הֵם חַיַּי
וְעוֹד אַחַת בִּלְעָדַי
תַּחַת שְׁמִי אֲדֹנָי.

עַבָּיָה שְׁחֹרָה לִי יֵשׁ,
לֶהָבָה וְנִיצוֹץ אֵשׁ
וּבְכֵן אַל תִּתְיָאֵשׁ
לִגְדֹּר לְךָ לְבַקֵּשׁ.

בַּלַּיְלָה יֵשׁ כּוֹכָבִים...

יָרֵחַ מְעוֹרֵר דָּמְךָ,
אוֹתְךָ וְאֶת בַּת זוּגְךָ
הוֹ כַּמָּה טוֹב לְבַלּוֹת
עַל הַגֹּרֶן בַּלֵּילוֹת.

יֵשׁ מוֹשָׁבָה נֶחְמָדָה,
עַל גִּבְעָה הִיא עוֹמְדָה
קְטַנָּה וַחֲמוּדָה
וּשְׁמָהּ הוּא: גְּדֵרָה!
*******************
גּוֹגוֹ תָּם הָלַךְ לַיָּם,
דָּג דָּגִים, אָכַל אוֹתָם
לַ לַ לָה לָה...
 
בָּא אַרְיֵה, שָׁאַל אוֹתוֹ:
מָה עוֹשֶׂה פֹּה תָּם גּוֹגוֹ?
לַ לַ לָה לָה...
 
גּוֹגוֹ תָּם הָלַךְ בַּלַּיְלָה
וְנָפַל אֶל תּוֹךְ הַפַּיְלָה
לַ לַ לָה לָה...
*******************
גֹּזּוּ אֶת הַצֹּאן
תְּנוּבַת-יָהּ, מַתְּנַת רָצוֹן
שֶׁלֶג עַל הָרֵי הַלְּבָנוֹן
צֶמֶר צַח
*******************
לַכִּבְשָׂה זַמְּרוּ-נָא זֶמֶר,
שִׁיר לַגֵּז וְשִׁיר לַצֶּמֶר.

גֹּזּוּ גֵז, גֹּזּוּ גֵּז –
צֶמֶר כֶּבֶשׂ, צֶמֶר עֵז!
גֹזּוּ גֵּז...

מִן הַצֶּמֶר נֶאֱרֹגָה,
גַּם נִטְוֶה וְגַם נִסְרֹגָה!

גֹזּוּ גֵּז...

מִן הַצֶּמֶר תַּעַשׂ אִמָּא
שַׂלְמַת תְּכֵלֶת לִימִימָה.

גֹזּוּ גֵּז...

וְהַסָּבְתָא בַּיָּדַיִם
לַשּׁוֹמְרִים תִּסְרֹג גַּרְבַּיִם.

גֹזּוּ גֵּז...
*******************
אַל תִּדְפְּקוּ אֶת רְחֵלִי כִּי רַכָּה הִיא
אַל תִּדְפְּקוּ אֶת רְחֵלִי כִּי עָלָה הִיא
אֶמֶשׁ בַּחֲצוֹת הַלֵּיל הִמְלִיטָה שֶׂה בְּאָהֳלִי

הוֹי גֹּזִי לִי גֹּזִי לִי גָּלְשָׁה מֵהַר רְחֵלִי

אַל תִּדְפְּקוּ אֶת רְחֵלִי כִּי כְּבֵדָה הִיא
אַל תִּדְפְּקוּ אֶת רְחֵלִי כִּי עֲטוּפָה הִיא
פֶּרַע צֶמֶר לָהּ אָרֹךְ מְלַחֵךְ אֶת נַעֲלִי

הוֹי גֹּזִי לִי...

אַל תִּדְפְּקוּ אֶת רְחֵלִי כִּי גְּזוּזָה הִיא
אַל תִּדְפְּקוּ אֶת רְחֵלִי כִּי חֲשׂוּפָה הִיא
טֶרֶם בֹּקֶר רוֹעֵדָה תִּתְנַהֵל בִּשְׁעָלִי

הוֹי גֹּזִי לִי...

*******************
גֹּלּוּ גֹּלּוּ אֶבֶן גְּלָל,
מֵהָרִים חֲצַבְנוּהָ.
מִכִּלְיוֹת צוּרִים נִקַּרְנוּהָ
לְתִתָּהּ בְּקִיר הַחוֹמָה.
חוֹמָה בְּנוּיָה לְתַלְפִּיּוֹת.
*******************
גּוּנִימָא, גּוּנִימָא, אַמְבָּוֶוה,
גּוּנִימָא אַמְסָוָוה,
גּוּנִימָא, גּוּנִימָא, אַמְבָּוֶוה,
גּוּנִימָא אַמְסָוָוה,
אַמְבָּוֶוה, אַמְסָוָוה, 
אַמְבָּוֶוה, אַמְסָוָוה,
גּוּנִימָא אַמְסָוָוה.
*******************
הַר וָגַיְא שׁוּב מוֹרִיקִים
וְרוּחַ מְלַטֵּף אוֹתָם.
פְּרָחִים שָׁם מַבְהִיקִים
בְּזֹהַר לֹא יִתַּם.
הָבָה וְנֵצֵא לַנִּיר
לְלַקֵּט פְּרָחִים לְזֵר
וּלְהַלֵּל לָאֵל בְּשִׁיר
אֲשֶׁר אוֹתָם פִּזֵּר.
*******************
גִּילוּ הַמַּכַּבִּים
גִּבּוֹרֵי הֶחָיִל!
שִׂישׂוּ וְשִׂמְחוּ
יוֹמָם וָלַיִל!
*******************
כַּ"ף-בֵּי"ת אוֹתִיּוֹת לָעִבְרִית הֵן כַּחֹק,
כַּ"ף-בֵּי"ת מִבְצְרֵי שֵׁן וָפֶלֶד:
מֵאָלֶ"ף הָאָב וְעַד תַּ"ו הַתִּינוֹק
כָּל אוֹת נִכְבָּדוֹת מְסַמֶּלֶת.

וְאֵין לְךָ אוֹת שֶׁאֵין לָהּ תְּקוּפָה
לְרָצוֹן, לְחַיִּים וּלְחֶסֶד;
אִמְרוּ נָא עַתָּה בַּשָּׁעָה הַגְּדוֹלָה
מָה אוֹת שָׁם קוֹרֵאת וְרוֹמֶזֶת?

גִּימֶ"ל, גִּימֶ"ל – גּוֹלָה
גִּימֶ"ל, גִּימֶ"ל – גְּאֻלָּה
הִתְגַּיֵּס לַיְּחִידָה, בַּחוּרִי!
אַל יֵאוּשׁ, אַל הִסּוּס,
מִן הַגִּימֶ"ל – גִּיּוּס
עוֹד יִגְדַּל הַגִּימֶ"ל – גְּדוּד עִבְרִי!

בְּדָם וּבְדֶמַע רָשַׁמְנוּ כָּל דַּף
בְּסֵפֶר הַשְּׁכוֹל וְהָאֵבֶל.
מִי עוֹד כְּעַמֵּנוּ מֻכֶּה וְנִרְדָּף
נוֹשֵׂא כֹּה אֶת מֶשֶׁךְ הַסֵּבֶל?

אַךְ גִּימֶ"ל יֵשׁ – גְּבוּל וְשָׁלוֹם
אַךְ גִּימֶ"ל – גָּדוֹל וְגָבוֹהַּ
יִזְרַח עוֹד שִׁמְשֵׁנוּ בְּיוֹם הַמָּחָר
מֵעַל לְהָרֵי הַגִּלְבּוֹעַ!

גִּימֶ"ל...

מִי שֶׁנִּכֵּר בְּיָדָיו הַמַּסְלוּל
חָרַשׁ בְּגוּפוֹ גַּיְא וָגֶבַע
יִשְׁמֹר עַל הַגִּימֶ"ל מִגְּבוּל וְעַד גְּבוּל
מִדָּן, מִתֵּל-חַי עַד בְּאֵר-שֶׁבַע

הָאֵשׁ – הַדַּיָּן, וְהַכּוֹחַ – הַדִּין
קָדִימָה, אֵין דֶּרֶךְ אַחֶרֶת!
הִכּוֹנוּ, הִכּוֹנוּ אֲנַחְנוּ לַגַּרְעִין
לְחֵיל יְהוּדָה הַמְּשֻׁחְרֶרֶת!

גִּימֶ"ל...
*******************
גִּימְנָזִיסְט חָלַב פָּרָה
בִּמְקוֹם חָלָב יָצָא חֲרָא
הוֹ, הוֹ, מַה קָּרָה?
בִּמְקוֹם חָלָב יָצָא חֲרָא
*******************
גִּימְנָזִיסְט חָלַב פָּרָה – פַּרְלֶווּ
דָּבָר אֶחָד הוּא לֹא יָדַע – פַּרְלֶווּ
הַגִּימְנָזִיסְט חָלַב פָּרָה
דָּבָר אֶחָד הוּא לֹא יָדַע
בִּמְקוֹם זָנָב מָשַׁךְ פִּטְמָה
פִּטְמָה מָשַׁךְ בִּמְקוֹם זָנָב
טַ לַ לַ לַ פַּרְלֶווּ!
*******************
גִּנָּה לִי, גִּנָּה לִי, גִּנָּה חֲבִיבָה!
כָּל צֶמַח בָּהּ צוֹמֵחַ,
כָּל פֶּרַח בָּהּ פּוֹרֵחַ,
גִּנָּה לִי, גִּנָּה לִי, גִּנָּה חֲבִיבָה!

גִּנָּה לִי, גִּנָּה לִי, גִּנָּה חֲבִיבָה!
צִפּוֹר בָּהּ מְצַפְצֶפֶת,
דְּבוֹרָה בָּה מִיץ אוֹסֶפֶת,
גִּנָּה לִי, גִּנָּה לִי, גִּנָּה חֲבִיבָה!

גִּנָּה לִי, גִּנָּה לִי, גִּנָּה חֲבִיבָה!
אֵצֵא לִי בָּהּ לָשׂוּחַ,
אֵשֵׁב לִי בָּהּ לָנוּחַ.
גִּנָּה לִי, גִּנָּה לִי, גִּנָּה חֲבִיבָה!

*******************
גִּנָּה, גִּנָּה, גִּנָּה לִי
פִּנָּה בַּמִּסְתָּרִים.
סוֹד זֶה נוֹדַע לִי, אַךְ לִי,
לִי וּלְזוּג צִפֳּרִים.
סוֹד זֶה נוֹדַע לִי, אַךְ לִי,
לִי וּלְזוּג צִפֳּרִים.

אָה, אָה, אָה-אָה-אָה...
זוּג צִפֳּרִים, הוּא וְהִיא,
מְצַפְצְפִים וְשָׁרִים,
סוֹד זֶה נוֹדַע לִי, אַךְ לִי,
לִי וּלְזוּג צִפֳּרִים.

הַצִּפֳּרִים קִיכְלִים הֵם,
קִיכְלִים זְרִיזִים, שְׁחֹרִים,
חַרְטֹם צָהֹב יֵשׁ לָהֶם
וְעֵינַיִם אוֹרִים.
חַרְטֹם צָהֹב יֵשׁ לָהֶם
וְעֵינַיִם אוֹרִים.

אָה, אָה, אָה-אָה-אָה...
זוּג צִפֳּרִים, הוּא וְהִיא,
מְצַפְצְפִים וְשָׁרִים,
חַרְטֹם צָהֹב יֵשׁ לָהֶם
וְעֵינַיִם אוֹרִים.
*******************
הֵידָד! הֵידָד! גִּנָּה קְטַנָּה!
שָׁלוֹם, שָׁלוֹם לָךְ, רַעֲנַנָּה!
הֵידָד! הֵידָד! גִּנָּה קְטַנָּה!

אֶת הָעֵצִים כִּסּוּ הֶעָלִים
וּבַפְּרָחִים יָרְדוּ טְלָלִים.
הַצִּפֳּרִים עָפוּ, דָּאוּ
הֵן מְסַפְּרוֹת מַה שֶּׁרָאוּ,
מַה שֶּׁשָּׁמְעוּ בַּמֶּרְחַקִּים
לָעֲנָפִים הַיְּרַקְרַקִּים.

הֵידָד! הֵידָד! גִּנָּה קְטַנָּה!
*******************
גַּלְגַּלֵּי הָעוֹלָם חוֹרְקִים שֵׁן בַּמִּפְעָל
בְּרִנָּה מִתְמַתֵּחַ כָּל שְׁרִיר.
‏כְּבָר מַזְהִיב הָאָסִיף וְעַלִּיז הֶעָמָל
בַּשָּׂדֶה, בַּפַּרְדֵּס וּבַנִּיר.

כְּבָר כָּבְדוּ הַגְּרָנוֹת וּמְצַפּוֹת לַיְּבוּל
צֻחְצְחוּ מְכוֹנוֹת הַקָּצִיר.
‏מִתְבָּרֶכֶת תֵּבֵל בְּבִרְכַּת הַשִּׁכְלוּל,
בְּשִׁפְעָה וּבְשָׂבְעָה לְמַכְבִּיר.

הַמּוֹטוֹרִים שׁוֹרְקִים וּתְרוּעוֹת קַטָּרִים
מִתְלַכְּדוֹת לְהִמְנוֹן הַיְּצִירָה.
‏דִּינָמִיט מְיַשֵּׁר גַּבְנוּנֵי הֶהָרִים
‏וְהַתְּמוֹל נֶהֱרָס תּוֹךְ שִׁירָה.

וְשִׁירַת הֶעָתִיד מִשְׁתַּלֶּטֶת בַּכֹּל
וְהוֹלֵךְ וְנִשְׁכָּח הַיָּשָׁן.
וְצוֹעֵד דּוֹר צָעִיר וְסוֹלֵל הַמִּשְׁעוֹל
לְעוֹלָם שֶׁל בֵּטוֹן מְשֻׁרְיָן.
*******************
גַּלְדֶּן גַּלְדֶּן גִּידִי גִּידִי גַּלְדֶּן
גַּלְדֶּן קָרָיוּ, קָרָלָיוּ
הַיְדּוּ כֵּן זִיקֵן זִיקָטָיוֹ
זָקֶן זִיקֶן זִיקָטָיוֹ
קָרָלָיוּ קָרָיוּ
קָרָלָיוּ
*******************
גַּלִי גַּלִי
גַּלִי גַּלִי גַּלִי
גַּלִי גַּלִי
קִישׁ קִישׁ קִישׁ!

גַּלִי גַּלִי
גַּלִי גַּלִי גַּלִי
גַּלִי גַּלִי
חִישׁ חִישׁ חִישׁ.
*******************
גַּלֵּי-גַּלֵּי-גַּלֵּי יָם, 
סְפִינָתִי עוֹלָה יוֹרֶדֶת.
אֵימָתַי נָבוֹא לַחוֹף 
וְנַגִּיעַ לַמּוֹלֶדֶת?

הִנֵּה, הִנֵּה הַנָּמָל; 
הַסְּפִינָה הוֹרִידָה עֹגֶן.
מַלָּחִים יָרְדוּ לַחוֹף, 
הִשְׁתַּכְּרוּ הֵם שָׁם כַּהֹגֶן.

לַמַּלָּח יַלְדָּה נִגֶּשֶׁת 
וְקוֹלָהּ עָדִין וָרַךְ:
"טוֹב שֶׁבָּאתָ לַיַּבֶּשֶׁת;
תְּבַלֶּה אִתִּי, מַלָּח".

"עִם הַבֹּקֶר נִפָּרֵדָה; 
מָה עֵינַיִךְ שׂוֹחֲקוֹת?
הֲתַבְטִיחִי לִי יַלְדֹּנֶת 
עַד הַמָּוֶת לְחַכּוֹת?"

שׁוּב מַלָּח רוֹדֵף הָאֹפֶק,
וְלָאֹפֶק לֹא יַגִּיעַ.
רַק סְפִינָה קְטַנָּה נוֹדֶדֶת 
בֵּין הַמַּיִם לָרָקִיעַ.
*******************
גַּלֵּי-גַּלֵּי-גַּלֵּי יָם,
סִירָתִי עוֹלָה יוֹרֶדֶת.
אֵימָתַי נָבוֹא לַחוֹף 
וְנַגִּיעַ לַמּוֹלֶדֶת?

הִנֵּה, הִנֵּה הַנָּמָל; 
הַסְּפִינָה הוֹרִידָה עֹגֶן.
מַלָּחִים יָרְדוּ לַחוֹף, 
הִשְׁתַּכְּרוּ הֵם שָׁם כַּהֹגֶן.

"רַק יָרַדְתִּי אֶל הַחוֹף,
אַל הַיָּם אֶתְגַּעְגֵּעַ.
הִסְתּוֹבֵב עָלַי הָרֹאשׁ
וְהָאָרֶץ מִתְנוֹעֵעַ."

לַמַּלָּח יַלְדָּה נִגֶּשֶׁת 
וְקוֹלָהּ עָדִין וָרַךְ:
"טוֹב שֶׁבָּאתָ לַיַּבֶּשֶׁת;
תְּבַלֶּה אִתִּי, מַלָּח".

"עִם לַבֹּקֶר נִפָּרֵדָה; 
מָה עֵינַיִךְ שׂוֹחֲקוֹת?
אִם תַּבְטִיחִי לִי יַלְדֹּנֶת 
עַד הַמָּוֶת לְחַכּוֹת?"

"לִהְיוֹת אַחֲרוֹן רָצִיתָ,
זֹאת תּוֹצִיא מִמּוֹחֲךָ;
וְשֶׁלֹּא רִאשׁוֹן הָיִיתָ
כְּבָר קִבַּלְתָּ הוֹכָחָה."

"מְצַפְצֵף אֲנִי עָלַיִךְ,
יַלְדָּתִי הַחֲמוּדָה,
בְּחֵיקֵךְ אֲנִי חָלַמְתִּי
עַל אַחֶרֶת רְחוֹקָה."
*******************
גַּלֵּי יַרְדֵּן דּוּמָם יִשְׁטֹפוּ
אֶת גְּדוֹת הַחוֹל בַּשִּׁמָּמוֹן,
וְעוֹד פִּרְאֵי-אָדָם יָסֹבּוּ
עַל-פְּנֵי אַדְמַת הַיְּשִׁימוֹן.

בְּאֶרֶץ זוֹ עַל שַׁדְמוֹתֶיהָ
פָּרְחָה מַמְלֶכֶת הָעִבְרִים
עַתָּה אֶל מוּל עַרְבוֹת עִיֶּיהָ
מֵי הַיַּרְדֵּן דּוּמָם צוֹפִים.

מִנַּיִן הֵם קוֹלוֹת הַלָּלוּ? –
זֶה הֵד שִׁירֵנוּ, שִׁיר הָעָם
כִּי בְּנֵי-צִיּוֹן גָּאוּ גָּדָלוּ
לִפְרֹק עַבְדוּת מֵעַל גַּבָּם.

וּבְחוּג אַחִים לִמְלֶאכֶת קֹדֶשׁ
בֵּיתָ"ר נִשְׁבַּעַת לְיִעוּדָהּ!
נֵעוֹר עַמִּי שְׂבַע בּוּז עַד גֹּדֶשׁ
תְּחִי צִיּוֹן וְהַמְּצוּדָה!

וּמִמַּשַּׁק גַּלֵּי מֵימֶיךָ
שִׁיר הַשִּׁיבָה עוֹלֶה בַּלָּאט:
לִשְׁכֹּן לָבֶטַח עַל שְׂדוֹתֶיךָ,
עַם יִשְׂרָאֵל יְחִי לָעַד!

וְכֹה אָמְרוּ אָז נְבִיאֵינוּ:
"בָּנִים יָשׁוּבוּ לִגְבוּלָם",
וּבְנֵי חוֹרִין עֲלֵי אַרְצֵנוּ
נָגֵן בַּחֶרֶב וּבַדָּם!
*******************
גְּלִין גְּלוֹן גְּלִין גְּלוֹן!
מְצַלְצֵל הַפַּעֲמוֹן
מַה נָּעִים, עַלִּיז הַטּוֹן
גְּלִין גְּלוֹן גְּלִין גְּלוֹן!
*******************
לִפְנֵי שָׁנִים רַבּוֹת
נָשָׂא גִּלְעָד אִשָּׁה
יָלְדָה לוֹ הָאִשָּׁה
יָלְדָה לוֹ חֲמִשָּׁה
אֶחָד אִלֵּם
אֶחָד חֵרֵשׁ
אֶחָד, אֶחָד שְׂתוּם הָעַיִן
אֶחָד כְּסִיל
אֶחָד בַּעַר
כֻּלָּם, כֻּלָּם שׁוֹתִים יַיִן

בָּנָה גִּלְעָד בַּיִת
מִשָּׁמִיר וָשַׁיִת
וְלַחֲמֶשֶׁת בָּנָיו
הִנְחִיל הוּא אֶת הַבַּיִת
בְּלִי הַמַּרְתֵּף
בְּלִי הַקִּירוֹת
_________
בְּלִי דַּלְתוֹתָיו וּמִפְתָּנוֹ
בְּלִי גַּגּוֹ וַאֲרֻבָּתוֹ

אֲנִי הַבְּכוֹר
לוּ הָיוּ לְגִלְעָד
בֵּן בְּכוֹר וְאֵין שֵׁנִי
דַּיֵּנִי

אֲנִי הַשֵּׁנִי
לוּ מֵת הַבֵּן הַבְּכוֹר לְגִלְעָד
הֲרֵי הָיִיתִי אֲנִי הַבְּכוֹר
דַּיֵּינִי

אֲנִי הַשְּׁלִישִׁי
לוּ הָלְכוּ שְׁנֵיהֶם עִם אֲבוֹתָם לִישֹׁן
כִּי אָז הָיִיתִי אֲנִי הָרִאשׁוֹן
דַּיֵּינִי

אֲנִי הָרְבִיעִי
לוּ שָׁלוֹשׁ בָּנוֹת הָיוּ לְפָנַי
כִּי אָז הָיִיתִי אֲנִי הָרִאשׁוֹן
הוֹי, בָּנוֹת לֹא מְקַבְּלוֹת חֵלֶק בַּנַּחֲלָה
____

אֲנִי הַחֲמִישִׁי
מֶה חָטָאתִי וּמַה פִּשְׁעִי
כִּי נוֹלַדְתִּי חֲמִישִׁי
אַחֲרַי בָּנִים עוֹד אֵין
הוֹי, לוּ הָיָה לְפָנַי רַק בֵּן

בָּנָה גִּלְעָד בַּיִת...
*******************
גַּם בַּיּוֹם וְגַם בַּלַּיְלָה מְדוּרוֹת נַבְעִיר
יוֹם יָאִיר לָנוּ הַלַּיְלָה, וְהַלַּיְלָה יוֹם
אַיֵּנוּ עֵדֶר וּכְבָשִׂים? בָּתֵּינוּ אֳהָלִים!
אַיֵּנוּ אֵשׁ עֲלֵי גֶּחָלִים בַּיּוֹם בַּלַּיְלָה?
*******************
גַּם בְּעוֹלָם מִתְבּוֹסֵס בְּדָמוֹ
אֶת יָדֵינוּ נוֹשִׁיט לְאַחְוָה
גַּם כִּי הַמָּוֶת חוֹגֵג נִצְחוֹנוֹ
לַחַיִּים בִּקְדֻשָּׁה נִשָּׁבַע
הָאָדָם [...]
*******************
מִתְגַּלְגֶּלֶת שֶׁמֶשׁ יָמָּה
רוּחַ עֶרֶב מְנַשֵּׁב
הָהּ, אֱמֹר לִי לָמָּה לָמָּה
אַהֲבָה יֶשְׁנָה בַּלֵּב?

הֵן אַתָּה הוּא הַיּוֹדֵעַ
הֵן אַתָּה הוּא הַמַּרְגִּישׁ
מִלְּבַדֶּךָ אֵין לִי רַע
מִלְּבַדֶּךָ אֵין לִי אִישׁ

אֶת שִׁירַי שׁוֹמְעוֹת בַּלֵּיל
רַק אָזְנֶיִךָ, גַּמְלִיאֵל

רַק לְךָ מִזְמוֹרִי
הַיָּחִיד, הָאֶחָד
גַּמְלִיאֵל, חֲמוֹרִי
הַקָּטָן, הַנֶּחְמָד

בְּשָׁמְעִי מֵרָחוֹק 
[בְּשָׁמְעָה מֵרָחוֹק]
אֶת קוֹלְךָ הַמָּתוֹק
[אֶת קוֹלִי הַמָּתוֹק]
לְבָבִי בִּי צוֹהֵל
[לְבָבָהּ בָּהּ צוֹהֵל]
לִקְרָאתְךָ גַּמְלִיאֵל
[אָ-יָה-לֵיל, אָ-יָה-לֵיל]

כִּי עֵינֶיךָ אֵלַי
צוֹחֲקוֹת גַּמְלִיאֵל
וְאָזְנַיִךְ שָׁווֹת
נְשִׁיקוֹת, גַּמְלִיאֵל
וְנָאוָה קוֹמָתֵךְ
וּזְנָבְךָ מִסְתַּלְסֵל,
אֵין חֲמוֹר כְּמוֹתְךָ
בָּעוֹלָם גַּמְלִיאֵל

צַמָּתִי שְׁחוֹרָה שְׁחוֹרָה לִי
וּשְׂפָתַיִם לִי שָׁנִי
אִם תִּרְאֶה אַחַת דּוֹמָה לִי
שֶּׁתֵּדַע כִּי זוֹ אֲנִי

אִם אַחֲרַי לֹא הִשְׁתַּגָּעוּ
עַד הַיּוֹם הַבַּחוּרִים
הַחֲמוֹר פֹּה לֹא אַתָּה הוּא
אֶלָּא הֵם הַחֲמוֹרִים
וְלָכֵן אָשִׁיר בַּלֵּיל
רַק אֵלֶיךָ גַּמְלִיאֵל

רַק לְךָ מִזְמוֹרִי ...

אַתָּה מֹתֶק שֶׁלִּי 
[אֲנִי מֹתֶק שֶׁלָּהּ]
חֲמוֹרוֹתֶק שֶׁלִּי
[חֲמוֹרוֹתֶק שֶׁלָּהּ]
אַתָּה דַּרְלִינְג שֶׁלִּי
[אֲנִי דַּרְלִינְג שֶׁלָּהּ]
נֶהְדָּרְלִינְג שֶׁלִּי
]נֶהְדָּרְלִינְג שֶׁלָּהּ]

כִּי עֵינֶיךָ אֵלַי
צוֹחֲקוֹת גַּמְלִיאֵל
וְאָזְנַיִךְ שָׁווֹת
נְשִׁיקוֹת, גַּמְלִיאֵל
וּמְאִירָה חָכְמָתְךָ
כְּמוֹ שֶׁמֶשׁ בַּלֵּיל
אֵין חֲמוֹר כְּמוֹתְךָ
בָּעוֹלָם גַּמְלִיאֵל

כַּאֲשֶׁר יַגִִּיעַ הֵנָּה
חֲתָנִי בְּבוֹא הַיּוֹם
גַּמְלִיאֵל, אַל תְּקַנֵּא נָא
אַל תִּכְעַס וְאַל תִּנְקֹם

אַל תִּבְעַט בּוֹ, אַל תִּנְשֹׁכָה
לַחָתָן לִבִּי הוֹמֶה
הוּא יִהְיֶה נֶחְמָד כָּמוֹךָ
הוּא לְךָ יִהְיֶה דּוֹמֶה
הָהּ, וְאִם יִרְצֶה הָאֵל
שְׁמוֹ יִהְיֶה עוֹד גַּמְלִיאֵל

וְיִהְיֶה מִזְמוֹרִי
לִשְׁנֵיכֶם כְּאֶחָד
גַּמְלִיאֵל, חֲמוֹרִי
הַקָּטָן הַנֶּחְמָד

עַל גַּבְּךָ אֶל הָרַב
[עַל גַּבִּי אֶל הָרַב]
לַחֻפָּה עוֹד נִרְכַּב
[לַחֻפָּה הִיא תִּרְכַּב] 
אֶל תִּבְכֶּה נָא קְטַנְטַן
[זֶהוּ סוֹף הָרוֹמָן]
לֹא אַתָּה הֶחָתָן
[לֹא אֲנִי הֶחָתָן]

אַךְ עֵינֶיךָ אֵלַי
צוֹחֲקוֹת, גַּמְלִיאֵל
וְאָזְנַיִךְ שָׁווֹת
נְשִׁיקוֹת, גַּמְלִיאֵל
וְאָהַבְתִּי אוֹתְךָ
אָ-יָה-לֵיל, אָ-יָה-לֵיל
אֵין חֲמוֹר כְּמוֹתְךָ
בָּעוֹלָם, גַּמְלִיאֵל

אֵין חֲמוֹר כָּמוֹנִי בָּעוֹלָם...

*******************
אוֹרְחָה בְּלֵב צִיָּה צוֹעֶדֶת
מֵאָן לְאֵיזֶה נוֹף נוֹדֶדֶת
יוֹם וָלַיִל עוֹבְרָה גַּמֶּלֶת
בַּחוֹל בָּרוּחַ מְיַלֶּלֶת

פּוֹשְׁטָה צַוָּאר לִמְרוֹם רָקִיעַ
חֶבְיוֹן חֲלוֹם רֹאשָׁהּ יַגִּיהַּ
יָהּ לֵיל, יָהּ לֵיל, הוֹלֵל נוֹהֵר
מִי כָּאן נָם וּמִי כָּאן עֵר

הוֹ, הוֹ, הוֹ, הָ, הָ...

_________
_________
*******************
גַּן אָבִיב הוּא כָּל הַבַּיִת
פֶּרַח, רֵיחַ וּקְנֵי סוּף
וּכְצִפּוֹר כָּנָף אָנֹכִי
אֲצַפְצֵף צִפְצוּף צִפְצוּף...

צִפְצוּף צִפְצוּף
צִפְצוּף צִפְצוּף
צִפְצוּף צִפְצוּף
צִפְצוּף-צוּף-צוּף-צוּף!

יוֹם טוֹב, יוֹם טוֹב, חַג נֶחְמָד הוּא
שָׁבוּעוֹת חַג הַתּוֹרָה
הָעוֹלָם כֻּלּוֹ שָׂמֵחַ
אוֹר וָגִיל וְהָאוֹרָה

צִפְצוּף צִפְצוּף...
*******************
כָּל הָרְחוֹב הוּא גַּן חַיּוֹת:
אַרְנָבוֹת וַאֲרָיוֹת,
פַּרְפָּרִים וּפִילִים,
דֻּבּוֹנִים וְאַיָּלִים.

אֵין פָּנִים בְּלֹא מַסֵּכָה;
פּוּרִים! כָּל הָעִיר שְׂמֵחָה.

נְמֵרִים וְקִפּוֹדִים,
עֲנָקִים וְגַמָּדִים, 
זְקֵנִים וִילָדִים,
יַחַד יַחַד מְרַקְּדִים.

אֵין פָּנִים...

וַאֲפִלּוּ הַיָּרֵחַ
בַּשָּׁמַיִם שָׁם שָׂמֵחַ.
מַסֵּכַת-עֲנָנִים
מְכַסָּה לוֹ הַפָּנִים.

אֵין פָּנִים...
*******************
גַּן שֶׁלָּנוּ מַה נֶּחְמָד הוּא
לָנוּ טוֹב בּוֹ עַד מְאוֹד
בּוֹ נָשִׁיר, נִשְׁתַּעֲשֵׁעַ,
נְשַׂחֵק וְנַעֲבֹד.

עִם הַשַּׁחַר, עִם הַשֶּׁמֶשׁ
חִישׁ נֵלֵךְ, נָרוּץ לַגַּן
לְקַבֵּל אֶת פְּנֵי כֻּלָּנוּ
הוּא מוּכָן וּמְזֻמָּן.
*******************
בְּעִיר הַקֹּדֶשׁ יְרוּשָׁלַיִם טַדַּרִיסַבּוֹם
יֶשְׁנוֹ פֶּלֶא פִּלְאוֹתַיִם טַדַּרִיסַבּוֹם
בַּיִת בּוֹ אֵינָם גָּרִים טַדַּרִיסַבִּים בּוֹם בּוֹם
יֵשׁ בִּרְחוֹב הַחַבָּשִׁים טַדַּרִיסַבּוֹם

אִם אֶחָד, אַתֶּם חוֹשְׁבִים, טַדַּרִיסַבּוֹם
אֵין אַתֶּם אֶלָּא טוֹעִים טַדַּרִיסַבּוֹם
אַךְ תַּבִּיטוּ בְּמִשְׁקֶפֶת טַדַּרִיסַבִּים בּוֹם בּוֹם
תִּרְאוּ בַּיִת וְעוֹד רֶפֶת טַדַּרִיסַבּוֹם

וְנוֹסָף לְאֵלֶּה שְׁנַיִם טַדַּרִיסַבּוֹם
גַּם חָצֵר רַחֲבַת יָדַיִם טַדַּרִיסַבּוֹם
הַכּוֹלֶלֶת דְּבָרִים רַבִּים טַדַּרִיסַבִּים בּוֹם בּוֹם
שֶׁבְּנָקֵל אֵינָם נִרְאִים טַדַּרִיסַבּוֹם

גַּן נֶחְמָד לְמַרְאֶה הוּא טַדַּרִיסַבּוֹם
בּוֹ כָּל עֵץ לְמִינֵהוּ טַדַּרִיסַבּוֹם
עֵץ חַיִּים וְעֵץ אַל-דַּעַת טַדַּרִיסַבִּים בּוֹם בּוֹם
תְּאֵנָה לַכֹּל נוֹדַעַת טַדַּרִיסַבּוֹם

נַחַל יֵשׁ שָׁם לֹא חַלָּשׁ טַדַּרִיסַבּוֹם
מְקוֹרוֹ הוּא בְּחַבָּשׁ טַדַּרִיסַבּוֹם
שׁוֹטֵף חִישׁ לַמֶּרְחַקִּים טַדַּרִיסַבִּים בּוֹם בּוֹם
עַד לְמֵאָה שְׁעָרִים טַדַּרִיסַבּוֹם

בְּיָמֵינוּ אֶפְשָׁר לִרְאוֹת טַדַּרִיסַבּוֹם
שֶׁטַח רַב שֶׁל גַּן חַיּוֹת טַדַּרִיסַבּוֹם
כֻּּלָּם יַחַד עִם שַׁרְשֶׁרֶת טַדַּרִיסַבִּים בּוֹם בּוֹם
גַּם חָתוּל אֵינָהּ חֲסֶרֶת טַדַּרִיסַבּוֹם

עֲלוּבוֹת וּמִסְכֵּנוֹת טַדַּרִיסַבּוֹם
תַּרְנְגוֹלוֹת בְּלִי נוֹצוֹת טַדַּרִיסַבּוֹם
עַצְלָנִיּוֹת בְּלִי שְׁמִירָה טַדַּרִיסַבִּים בּוֹם בּוֹם
שֶׁעָזְבוּ אֶת הַדְּגִירָה טַדַּרִיסַבּוֹם

בִּמְקוֹמָן עַכְשָׁו דּוֹגְרוֹת טַדַּרִיסַבּוֹם
חַבְרוֹתַי הַחֲבִיבוֹת טַדַּרִיסַבּוֹם
חֲרוּצוֹת לֶעָתִיד לְהַבָּא טַדַּרִיסַבִּים בּוֹם בּוֹם
לְהַרְבִּיץ אֶת הַתּוֹרָה טַדַּרִיסַבּוֹם

עוֹלָמֵנוּ הוּא הָפוּךְ טַדַּרִיסַבּוֹם
הַגָּדוֹל בּוֹ נָמוּךְ טַדַּרִיסַבּוֹם
וּבִמְקוֹם לִשְׁמֹר חַיּוֹת טַדַּרִיסַבִּים בּוֹם בּוֹם
פֹּה שׁוֹמְרִים אֶת הַבָּנוֹת טַדַּרִיסַבּוֹם

מְשֻׁנִּים הֵם הַשּׁוֹמְרִים טַדַּרִיסַבּוֹם
כִּי אֵין הֵם כְּלָל אֲנָשִׁים טַדַּרִיסַבּוֹם
וְהִנֵּה הַהַגְדָּרָה טַדַּרִיסַבִּים בָּם בּוֹם
עֲצָמִים עִם הַשְׂכָּלָה טַדַּרִיסַבּוֹם

מִצְטַחֵק הוּא הָעֶלְיוֹן טַדַּרִיסַבּוֹם
הוֹד כְּבוֹדוֹ הוּא הַמִּלּוֹן טַדַּרִיסַבּוֹם
מְנַתֵּחַ בְּלִי רַחֲמִים טַדַּרִיסַבִּים בָּם בּוֹם
כָּל מִלָּה לַחֲלָקִים טַדַּרִיסַבּוֹם

שְׁכֶנְתוֹ הִיא הַחֶשְׁבּוֹנִית טַדַּרִיסַבּוֹם
לִפְעָמִים מְכוֹנַת כְּתִיבָה טַדַּרִיסַבּוֹם
יֵשׁ לָהּ גַּם הַסְּגֻלָּה טַדַּרִיסַבִּים בּוֹם בּוֹם
לְהֵהָפֵךְ לְקֻפָּה טַדַּרִיסַבּוֹם

אֵיזֶה מֹתֶק שֶׁל עוּגָה טַדַּרִיסַבּוֹם
צִמּוּקִים רַק בְּתוֹכָהּ טַדַּרִיסַבּוֹם
אֶת הָעוּגָה מַרְוָה טַדַּרִיסַבִּים בּוֹם בּוֹם
כַּמּוּת שֶׁל כּוֹס וָחֵצִי תֵּה טַדַּרִיסַבּוֹם

מְקֻשֶּׁטֶת וּצְבוּעָה טַדַּרִיסַבּוֹם
הַמַּפָּה שֶׁל אַנְגְלִיָּה טַדַּרִיסַבּוֹם
הֶעָרִים הֵן מְרֻבּוֹת טַדַּרִיסַבִּים בּוֹם בּוֹם
וְשִׁילִינְגִּים הֵם נְקוּדוֹת טַדַּרִיסַבּוֹם

מַכְשִׁירֵי הַנְדָּסָה טַדַּרִיסַבּוֹם
מְדַבְּרִים בְּלִי הַפְסָקָה טַדַּרִיסַבּוֹם
אַךְ אִם אַתֶּם הֵיטֵב שׁוֹמְעִים טַדַּרִיסַבִּים בּוֹם בּוֹם
אֵין הֵמָּה אֶלָּא מִסְפָּרִים טַדַּרִיסַבּוֹם

סִפְרֵי הִסְטוֹרְיָה תּוֹדָה לָאֵל טַדַּרִיסַבּוֹם
בְּשׂוּרָה עוֹמְדִים הָכֵן טַדַּרִיסַבּוֹם
אֶת מְקוֹמָם תּוֹפֵס אֶחָד טַדַּרִיסַבִּים בּוֹם בּוֹם
סֵפֶר בְּלַנְק אֶחָד טַדַּרִיסַבּוֹם

מִיסְטֶר אֶל-כָּרִים הַחוֹקֵר טַדַּרִיסַבּוֹם
מִשֵּׁנָה הוּא מִתְעוֹרֵר טַדַּרִיסַבּוֹם
דּוֹרֵשׁ דְּרִישׁוֹת וּבְחִינוֹת טַדַּרִיסַבִּים בּוֹם בּוֹם
אַחֲרֵי שֵׁנָה שֶׁל חֲלוֹמוֹת טַדַּרִיסַבּוֹם

פִילוֹסוֹפְיָה יִקְרַת מְצִיאוּת טַדַּרִיסַבּוֹם
סְפָרֶיהָ אֵינָם בַּחֲנוּת טַדַּרִיסַבּוֹם
אַךְ אִם חֲצִי גְּרוּשׁ מַכְנִיסִים טַדַּרִיסַבִּים בּוֹם בּוֹם
הָאוֹטוֹמָט יוֹצִיא סְפָרִים טַדַּרִיסַבּוֹם

אֲרִיסְטוֹקְרָטִית וְיָפָה טַדַּרִיסַבּוֹם
כָּךְ עוֹמֶדֶת הַבֻּבָּה טַדַּרִיסַבּוֹם
בְּכִוּוּן מֵאָה שְׁעָרִים טַדַּרִיסַבִּים בּוֹם בּוֹם
מְצֻוָּה לִמְכּוֹר בֵּיצִים טַדַּרִיסַבּוֹם

מִשְׁתּוֹמֵם הוּא בֶּטְהוֹבֶן טַדַּרִיסַבּוֹם
אֶת שִׁירָיו מִי מְנַגֵּן טַדַּרִיסַבּוֹם
חָלִיל שָׁמֵן מִפָה עַד דּוֹ טַדַּרִיסַבִּים בּוֹם בּוֹם
כָּל הַזְּמַן בְּלִי לֶגָאטוֹ טַדַּרִיסַבּוֹם

שִׁירִים יָפִים מֵהַסִּפְרוּת טַדַּרִיסַבּוֹם
שִׁירֵי עֶרֶשׂ בְּיִחוּד טַדַּרִיסַבּוֹם
מַשְׁמִיעַ לָנוּ הַתַּקְלִיט טַדַּרִיסַבִּים בּוֹם בּוֹם
בְּעִבְרִית וּבְעַרְבִית טַדַּרִיסַבּוֹם

וְעַתָּה מוֹרִים בְּלִי שִׂים לֵב טַדַּרִיסַבּוֹם
וּמִבְּלִי לְהִתְחַשֵּׁב טַדַּרִיסַבּוֹם
בְּרָצוֹן קַבְּלוּ הַחֲלוּקָה טַדַּרִיסַבִּים בּוֹם בּוֹם
שִׁיר לְחַג הַחֲנֻכָּה טַדַּרִיסַבּוֹם

זֶהוּ עוֹלָם גַּן-הָעֵדֶן טַדַּרִיסַבּוֹם
לְכָל אֶחָד יֵשׁ כְּאֵב בֶּטֶן טַדַּרִיסַבּוֹם
בְּכָל זֹאת יֵשׁ כּוֹחַ לוֹמַר טַדַּרִיסַבִּים בּוֹם בּוֹם
יְחִי קָדִימָה הַסֶּמִּינָר טַדַּרִיסַבּוֹם
*******************
גֶּ'ק נוֹרָא בָּחַל בַּמַּיִם
אֵיךְ יָשׁוּט בָּאוֹקִיָּנִים?
הוּא נוֹלַד בִּכְפָר צֶ'כִי נִדָּח
וְרַק הַוִּיסְקִי אֶת לִבּוֹ לָקַח.

כְּשֶׁנּוֹלַד לוֹ גֶּ'קִי-גֶּ'ק
שָׂמְחָה הַקְּהִלָּה
הַפָּרוֹת בִּשְׁנֵי קוֹלוֹת גָּעוּ הַלְלוּיָה.
וִיסְקִי גְּרוֹג וְגִ'ין שָׁתָה הוּא מִגִּילוֹ הָרַךְ
כִּי אָבִיו בְּכָל מְחִיר
רָצָה בְּבֵן מַלָּח!
*******************
גַּרְעִין קָטָן טָמַנְתִּי 
בַּסֶּלַע הַשָּׁחֹר.
יִשְׂגֶּה, כֹּה הֶאֱמַנְתִּי, 
לַחְמִי לְפִי הַדּוֹר.

לָאוֹט לָאַט לַשִּׂיחַ
הָרוּחַ מִקָּדִים.
שַׁלֶּכֶת עֵת הִגִּיעָה
הַקֵּץ לִירַק בַּדִּים.

וְאוֹר חָדָשׁ תִּפְאֶרֶת
לְשֶׁפַע שִׁבֳּלַי.
בָּרוּחַ הַסּוֹעֶרֶת
נָטְרֵהוּ אֱלֹהַי.
*******************
טִיף-טַף, טִיף-טַף!
דּוֹפְקוֹת טִפּוֹת עַל גַּג.
טִיף-טַף, טִיף-טַף!
לַגַּן הַיּוֹם יוֹם חַג.
טִיף-טַף, טִיף-טַף!
עָבַר הַסְּתָו, עָבַר - 
טִיף-טַף, טִיף-טַף!
בָּא חֹרֶף, חֹרֶף קַר.

גֶּשֶׁם טוֹב, 
רֵד לָרֹב,
רֵד וּשְׁטֹף
כָּל גַּג וּרְחוֹב,
וְהַשְׁקֵה נָא כָּל אִילָן,
כָּל שָׂדֶה צָמֵא וָגַן
טִיף-טַף, טִיף-טַף...

*******************
גֶּשֶׁם, גֶּשֶׁם, גֶּשֶׁם טוֹב,
הוּא הוֹמֶה בְּכָל הָרְחוֹב.
הוּא מַשִּׁיק וּמְשַׁקְשֵׁק,
הוּא מַצְלִיף וְגַם נוֹשֵׁק.
חַ, חַ, חַ, צָחַק אָחִי,
טִיף נָטַף לִי עַל מִצְחִי,
טִיף נִתְלָה בִּקְצֵה אַפִּי,
טִיף נָשַׁק לִי פֹּה עַל פִּי.
*******************
גֶּשֶׁם לֶשֶׁם הֶרֶף כְּבָר!
יְלָדִים נִסַּע לַכְּפָר - 
לִגְדֵרָה, לַחֲדֵרָה,
לִרְחוֹבוֹת, לְעֵין חֲרוֹד.

שָׁם כָּל גַּן הוּא רַעֲנָן
וְכָל עֵץ כְּבָר הִתְרַחֵץ - 
בִּגְדֵרָה, בַּחֲדֵרָה,
בִּרְחוֹבוֹת, בְּעֵין חֲרוֹד.

*******************
גֶּשֶׁם, מִשָּׁמַיִם רַד
טִיף יָפֶה מִבַּד אֶל בַּד. 
וּבַדֶּשֶׁא עֵשֶׂב שָׂח:
טִיף טִפָּה אֶגְדַּל אֶצְמַח.   
טִיף טִפָּה...

גֶּשֶׁם, מִשָּׁמַיִם רַד
טִיף טִפָּה מִבַּד אֶל בַּד.
וְצִפּוֹר בְּתוֹךְ הַקֵּן
טִיף טִפָּה תַּרְוֶה גַּם כֵּן.
טִיף טִפָּה...
*******************
גֶּשֶׁם, רֵד מִן הַשָּׁמַיִם,
הַנְעִילֵנִי מַגָּפַיִם,
הַלְבִּישֵׁנִי מְעִיל וָעוֹר –
מַה יַּעֲשׂוּ לִי בֹּץ וָקֹר!
*******************
כָּל חוֹלֵה-שֶׁבֶר לֹא צָרִיךְ לִסְבֹּל!
לָמָּה לְךָ לִסְבֹּל כָּל הַיּוֹם
אֶת לַחַץ הַקְּפִיץ בַּכָּרִית?
חֲגוֹרַת הַפְּלָאִים שֶׁל ד"ר בְּרוֹיֶאר
תַּצִּיל אוֹתְךָ תָּמִיד!
לֵךְ לְד"ר בְּרוֹיֶאר – שֵׁינְקִין שְׁמוֹנִים
וְהוּא יַתְקִין לְךָ חֲגוֹרַת פְּלָאִים!
*******************
בָּא, בָּא – מִי הַבָּא?
דֻּבָּא, רַבָּא, רַבְרְבָא!

צוֹעֵד צָעֹד וְהִתְרַפּוֹת,
כֶּבֶד בָּשָׂר, כֶּבֶד כַּפּוֹת,
נַפְּצוּ סִירוֹת, שִׁבְרוּ סַפּוֹת,
עִרְכוּ שֻׁלְחָן, פִּרְשׂוּ מַפּוֹת,
קַדְּמוּ פָּנָיו בַּכֵּילַפּוֹת.
 
בָּא, בָּא –  בָּרוּךְ הַבָּא,
דֻּבָּא, רַבָּא, רַבְרְבָא!

*******************
בָּא, בָּא – מִי הַבָּא?
דֻּבָּא, רַבָּא, רַבְרְבָא!

צוֹעֵד צָעוֹד וְהִתְרַפּוֹת,
כֶּבֶד בָּשָׂר, כֶּבֶד כַּפּוֹת,
נַפְּצוּ סִירוֹת, שִׁבְרוּ סַפּוֹת,
עִרְכוּ שֻׁלְחָן, פִּרְשׂוּ מַפּוֹת,
קַדְּמוּ פָּנָיו בַּכֵּילַפּוֹת.
 
בָּא, בָּא –  בָּרוּךְ הַבָּא,
דֻּבָּא, רַבָּא, רַבְרְבָא!
*******************
בָּא, בָּא – מִי הַבָּא?
דֻּבָּא, רַבָּא, רַבְרְבָא!

צוֹעֵד צָעֹד וְהִתְרַפּוֹת,
כֶּבֶד בָּשָׂר, כֶּבֶד כַּפּוֹת,
נַפְּצוּ סִירוֹת, שִׁבְרוּ סַפּוֹת,
עִרְכוּ שֻׁלְחָן, פִּרְשׂוּ מַפּוֹת,
קַדְּמוּ פָּנָיו בַּכֵּילַפּוֹת.
 
בָּא, בָּא –  בָּרוּךְ הַבָּא,
דֻּבָּא, רַבָּא, רַבְרְבָא!


*******************
זִים זִים זוּם
מִי זֶה שָׁם?
זִים זִים זוּם
מִי זֶה שָׁם?
לָלָלָלָה...
דְּבוֹרָה זְרִיזָה וְעַלִּיזָה

מֵהַבֹּקֶר עַל כָּל שְׁבִיל
מְזַמְזֶמֶת אַתְּ בְּגִיל
כָּל הַיּוֹם אַתְּ פּוֹרַחַת
כָּל הַיּוֹם אַתְּ טוֹרַחַת
אוֹרַחַת, פּוֹרַחַת, טוֹרַחַת
מִן הַפְּרָחִים מִיץ שׁוֹתָה
לַיְּלָדִים דְּבַשׁ עוֹשָׂה
לָלָלָלָה...


*******************
יָדַע שׁוֹר קוֹנֵהוּ וַחֲמוֹר
(וְגַּם חֲמוֹר יָדַע)
וַחֲמוֹר – אֵבוּס בְּעָלָיו.
עַל כֵּן אַל נָא תִּתְמָהוּ, יְדִידַי,
לְשֶׁמַע אַגָּדָה
עַל חֲמוֹר, חֲמוֹר מְאֻלָּף.

גָּאלוּ לִלְחִמָאר: לָוֵוין?
גָּאל: יָא לִלְחָטָאבּ, יָא לִלְעֵין!

כְּפָר אֶל כְּפָר יַבִּיעַ אֹמֶר
וּמְסַפְּרִים תָּמִיד עָלָיו
תַּחַת עֵץ שִׁקְמָה אוֹ תֹּמֶר
זֶה לָזֶה כָּל בְּנֵי עֲרָב.

גָּאלוּ לִלְחִמָאר: לָוֵוין?
גָּאל: יָא לִלְחָטָאבּ, יָא לִלְעֵין!

עִם בֹּקֶר לַשָּׂדֶה יָצָא פַלָּאח
(וְהַחֲמוֹר הָלַךְ)
עִם הַפַּך לִשְׁאֹב מִן הָעֵין
אֵפֶנְדִּי עִם הַכֶּרֶס רָץ לַכְּרָךְ
וְלַחֲמוֹר עַל גַּב
הַחוֹטֵב עֵצִים שׁוּב טוֹעֵן:

גָּאלוּ לִלְחִמָאר...
*******************
אֶתְקַשֵּׁט לִי בְּעַבָּאיָה
וְאֵצֵא לַכְּפָר
עַל רֹאשִׁי אָשִׂים כָּפִיָּה
עַל סוּסִי אֶדְהַר
לְעֵת צֵאת בָּנוֹת לַשֹּׁקֶת
אֶל הַכְּפָר אָבוֹא
שָׁם אוּלַי לִי מִשְׁתּוֹקֶקֶת
עַלְמַת חֵן, יֶה הוֹ!

הֶיָה הוֹיְסָה, דִּיּוֹ דִּי
אוּצָה סוּס לִי אוּצָה לִי
אַל תִּרְאוּנִי שֶׁלְּבַד אֶדְהַר בְּמִשְׁעוֹלִי
בְּשׁוּבִי עִם בַּת אֶדְהָרָה
עַלְמַת חֵן שֶׁלִּי

מִנִּי בֹּקֶר וְעַד עֶרֶב
זֶה לֵילִי בִּי יַךְ
בַּצָּעִיף אֶתְכַּסֶּה - עַל דֶּרֶךְ
וְכַדִּי לִי אָח
כִּי אֵרְדָה לִשְׁאֹב מִשֹּׁקֶת
לֵב אֶל כַּד יֵהוֹם
עַל סוּסִי דּוֹדִי לַשֹּׁקֶת
לוֹ יָבוֹא פִּתְאוֹם

הֶיָה הוֹיְסָה, דִּיּוֹ דִּי
אוּצָה סוּס לִי אוּצָה לִי
אַל תִּרְאוּנִי שֶׁלְּבַד אָשׁוּב
מִשֹּׁקֶת לִי
כִּי יָבוֹא – עִמּוֹ אֶדְהָרָה
וּשְׁבִילוֹ שְׁבִילִי.
*******************
לִי יוֹמִי וְלִי לֵילִי
וּבָקְרִי לִי
תְּמוֹלִי לִי
וְעַרְבִּי לִי

רַד הַיּוֹם לִפְאַת הַיָּם
וְהַלַּיְלָה –
לַיְלָה –
כְּבָר פָּרַשׂ אַדֶּרֶת אֹפֶל
לִי.

עַד אוֹר
עַד אוֹר,
עַד אוֹר תֵּאוֹר לִי שֶׁמֶשׁ,
שֶׁמֶשׁ לִי תֵּאוֹר.
*******************
הוֹ לַדְּלִי, הוֹ לַדְּלִי, הוֹ לַדְּלִי אֶשְׁלַח יָדִי –
זֶה הַדְּלִי, אַחֲרָיו הַחֶבֶל, לֹא הָלַךְ בִּכְדִי.

עוֹלֶה מִדֶּרֶךְ צֹאן עֶדְרִי,
מִגַּיְא אֶל הַר פַּעֲמוֹנִים.
זֶה שָׁב דּוֹדִי כִּי לֹא בִּכְדִי
אַחַר הַדְּלִי הָלַךְ הַחֶבֶל
וַיִּפְעֶה צֹאן לִי (רְררר...)
לִי טָלֶה וּגְדִי (מֶההה...)

הוֹ לִי לִי, הוֹ לִי לִי,
הוֹ לִי לִי עַד אָהֳלִי.
הֶחָלִיל יַכֶּה בַּלַּיִל, עֶרְגָּתוֹ לִי לִי.
*******************
עַל כָּתֵף – הַיָּד,
וּבָרֶגֶל – הַךְ!
הַמָּחוֹל יִלְהַט,
הַמָּגוֹר – יִדְעַךְ!

לְזִמְרַת שׁוֹמֵר
הָבוּ אָח אֶל אָח,
הַמָּחוֹל גּוֹבֵר,
הַמָּגוֹר יִבְרַח!

עַל כָּתֵף...

בִּשְׁבִילֵי הָדָר,
בִּנְקִיקֵי כָּל הַר,
הַמָּחוֹל יִדְהַר –
הַמָּגוֹר יֻדְבַּר!
*******************
דַּבְּרִי שִׁיר יְחִידָה דַּבְּרִי, 
שַׁבְּחִי אֶת אֱלֹהִים יוֹצְרִי,
מִתְשׁוּקַת זְמַן הִתְנַעֲרִי, 
מֵהֲבָלָיו בְּטוֹב הִתְבַּשָּׂרִי;

שַׁאֲלִי נָא לְטוֹבֵי הַגְּמוּל,
תֵּדְעִי סוֹד בַּגַּלְגַּל הֶעָגוּל,
תִּצְלְחִי תַּעֲלִי לִמְקוֹם זְבוּל,
יוֹם נְעוּרֵךְ אֱלֹהֵךְ תִּזְכָּרִי;

לָךְ יְקַוּוּ שְׂרִידֵי מַעֲלָה,
גַּם יְהֵא לָךְ בְּעֵדֶן נַחֲלָה,
חֵן וְטוֹבָה תְּהֵא מִשְׁתַּלְשְלָה,
אִם בְּעֵין הַיְּדִידִים תִּקָּרִי;

מַעֲלָתֵךְ לְמַעְלָה תֵּחֹנִי,
תּוֹךְ עֲרָבוֹת כְּקֶדֶם תִּשְׁכֹּנִי,
כִּי בְּצֵל יוֹצְרֵךְ תִּתְלוֹנְנִי,
מַהֲרִי נָא שַׁבֵּחַ אֵל סְדָרִי;
*******************
דָּג דָּג דָּג
קָט קָט קָט
בַּמַּיִם בַּמַּיִם
שָׁט שָׁט שָׁט
*******************
דָּגִיגוֹן הָיָה קָטָן 
פֹּה בְּעֵמֶק בֵּית-שְׁאָן,
בַּבְּרֵכָה הָרְחָבָה שֶׁבְּמָעוֹז
הַכֹּל נִתַּן לַשִּׁבּוּטָן, הוֹי זָלַל הָרְעַבְתָּן...
הִתְרוֹצֵץ לוֹ פֹּה וְשָׁם מְאוֹד נָלוֹז.
הוּא הִשְׁמִין וְהֶאֱמִין
כִּי יַאֲרִיךְ יָמָיו כְּמוֹ תַּנִּין.

דָּגִיגוֹן, דָּגִיגוֹן, הִתְפַּטֵּם נָא –
כִּי לְךָ מְזֻמָּנָה הַמַּחֲבַת,
דָּגִיגוֹן, דָּגִיגוֹן הִתְפַּטֵּם נָא
לְתִפְאֶרֶת יוֹם הַחַג וְהַשַּׁבָּת.

בֶּן קַשְׂקֶשֶׂת סְנַפִּירוֹן
חֲלַקְלַק וַאֲפֹרוֹן
דָּאֲגוּ לְפִטּוּמוֹ יְדֵי עוֹבְדִים
שֶׁפַע כֻּסְפָּה לַגָּרוֹן וּמִשְׂחָק עִם צַפְרַדְּעוֹן 
וְתִקְוָה לְשֻׁלְחָנָם שֶׁל אֲמִידִים.
הוּא נִלְכַּד וְנִמְדַּד
אֶל הַשּׁוּק שֶׁל תְּנוּבָה הוּא נָדַד.

דָּגִיגוֹן...
*******************
קָדִימָה, קָדִימָה, קָדִימָה –
צוֹעֶדֶת חֲזִית אֲדֻמָּה.
לִקְרָב אַחֲרוֹן אֶת הַדֶּגֶל הָרֵם,
פּוֹעֵל וְעוֹבֵד אֲדָמָה!
דֶּגֶל אָדֹם, דֶּגֶל קָדִימָה,
דֶּגֶל אָדֹם נִשָּׂא אֶל הַשְּׁחָקִים
וְהוּא יוֹבִיל אוֹתְךָ תָּמִיד קָדִימָה
כָּל הֶעָמֵל לִקְרַאת הַנִּצָּחוֹן.
*******************
יוֹם זֶה יִשְׂרָאֵל נִצַּח,
לוֹ נָשִׁיר מִזְמוֹר!
זֶה הַיּוֹם נָגִיל, נִשְׂמַח –
בַּד לָבָן נִגְזֹר.
כָּכָה, כָּכָה,
כָּכָה, כָּכָה, כָּכָה כָּךְ,
בַּד לָבָן נִגְזֹר – 
דֶּגֶל הוּא לִדְרוֹר!

כָּל אֲשֶׁר חוּט-מֶשִׁי לוֹ – 
הוּא יָבוֹא הֲלוֹם!
כָּל חָרוּץ וְחֵשֶׁק לוֹ –
פַּס כָּחֹל יִרְקֹם.
כָּכָה, כָּכָה,
כָּכָה, כָּכָה, כָּכָה כֹּה,
פַּס כָּחֹל יִרְקֹם –
דֶּגֶל לְשָׁלוֹם!

מִי יוֹדֵעַ לְתַקֵּן –
הוּא יַתְקִין מַקֵּל.
חֲלַקְלַק, מַבְרִיק כַּשֵּׁן –
יֹפִי לְהַלֵּל!
כָּכָה, כָּכָה,
כָּכָה, כָּכָה, כָּכָה כֵּן,
יֹפִי לְהַלֵּל –
דֶּגֶל יִשְׂרָאֵל!
*******************
יוֹם זֶה יִשְׂרָאֵל נִצַּח,
לוֹ נָשִׁיר מִזְמוֹר!
זֶה הַיּוֹם נָגִיל, נִשְׂמַח –
בַּד לָבָן נִגְזֹר.
כָּכָה, כָּכָה, כָּכָה כָּךְ,
בַּד לָבָן נִגְזֹר – 
דֶּגֶל הוּא לִדְרוֹר!

כָּל אֲשֶׁר חוּט-מֶשִׁי לוֹ – 
הוּא יָבוֹא הֲלוֹם!
כָּל חָרוּץ וְחֵשֶׁק לוֹ –
פַּס כָּחֹל יִרְקֹם.
כָּכָה, כָּכָה, כָּכָה כֹּה,
פַּס כָּחֹל יִרְקֹם –
דֶּגֶל לְשָׁלוֹם!

מִי יוֹדֵעַ לְתַקֵּן –
הוּא יַתְקִין מַקֵּל.
חֲלַקְלַק, מַבְרִיק כַּשֵּׁן –
יֹפִי לְהַלֵּל!
כָּכָה, כָּכָה, כָּכָה כֵּן,
יֹפִי לְהַלֵּל –
דֶּגֶל יִשְׂרָאֵל!
*******************
דּוֹ מִי סוֹל רֶה
חַיָּל יוֹרֶה
וּפוֹעֵל בַּמִּכְרֶה
יוֹם וָלַיְלָה כּוֹרֶה

דּוֹ מִי סוֹל דּוֹ
אִישׁ לְבַדּוֹ
בַּל יִשְׁתֶּה יֵין כַּדּוֹ
אִישׁ לְבַדּוֹ!
*******************
דּוֹ רֶה מִי
גֶּ'פֶּרְטִילָטוֹ דֶּה לָה קְלָרִינֶה
דֶּה לָה קְלָרִינָה
סֶה סִיפַּפָּה סֵווּסָה טְרָלָה-לָה-לָה
סֶה סִיפַּפָּה סֵווּסָה טְרָלָה-לָה-לָה
אוֹפָּה קוֹמוֹרָד, אוֹפָּה קוֹמוֹרָד
אוֹפָּה, אוֹפָּה, אוֹפָּה
אוֹפָּה קוֹמוֹרָד, אוֹפָּה קוֹמוֹרָד
אוֹפָּה, אוֹפָּה, אוֹפָּה
*******************
דֻּבִּי, דֻּבִּי, שְׁכַב לִישֹׁן,
אַל תּוֹצִיא אֶת הַלָּשׁוֹן,
כְּבָר נוֹצֵץ כּוֹכָב רִאשׁוֹן,
דֻּבִּי, דֻּבִּי, שְׁכַב לִישֹׁן.

אִם תִּנְשֹׁך אֶת בֻּבָּה בַּתְיָה
שְׁנֵי שֵׁדִים יָבוֹאוּ, שְׁנַיִם,
וּלְךָ בְּתוֹךְ אַמְבַּטְיָה
יִרְחֲצוּ אֶת הָאָזְנַיִם.

אֲבָל אִם עָצַמְתָּ עַיִן,
הֵם יַגִּידוּ: נֶהְדָּר –
וְיַרְשׁוּ לְךָ שְׁנָתַיִם
לֹא לִרְחֹץ אֶת הַצַּוָּאר.

דֻּבִּי שַׁן, דֻּבִּי שַׁן,
כֶּלֶב שַׁן, שַׁן שָׁפָן.

רוּחַ עֶרֶב מְזַמֶּרֶת
הַלְּבָנָה יָפָה יָפָה.
אִמָּא אֵצֶל הַתּוֹפֶרֶת,
אַבָּא'לֶה בַּאֲסֵפָה.

שָׁם לְאַבָּא'לֶה יֵשׁ נַחַת,
כִּי כֻּלָּם רָבִים בְּיַחַד
וּבְכָל רִיב, חֵי רֹאשִׁי,
אַבָּא'לֶה הוּא רָב רָאשִׁי.

דֻּבִּי שַׁן, דֻּבִּי שַׁן,
כֶּלֶב שַׁן, שַׁן שָׁפָן.

דֻבִּי, דֻבִּי, אַתָּה מִפְלָץ
בַּחוּצוֹת אַתָּה רַק רָץ
"זֶה הַיֶּלֶד, גְּבֶרֶת כַּץ
כְּבָר אֶת כֹּחוֹתַי מָצַץ".

מֶשֶׁק-בַּיִת מִתְפַּתֵּחַ,
עֲרִיסָה, דַּיְסָה, כְּבִיסָה,
וְהַבַּעַל - הוּא שׁוֹכֵחַ
שֶאִשָּׁה הִיא רַק אִשָּׁה.

מוּסִיקָה, סִפְרוּת רָצִיתִי
וְעַכְשָו - כַּבֵּס וּרְחַץ.
לִי נִדְמֶה שֶקְּצָת רָזִיתִי:
מַה דַּעְתֵּךְ, הַגְּבֶרֶת כַּץ?

דֻּבִּי, דֻּבִּי, שַׁן...

אִם צָרוֹת עוֹד תַּעֲשֶׂה לִי
וְכֹוסוֹת תִּשְׁבֹּר לִי, בַּץ!
יֶלֶד טוֹב אַחֵר אֶקְנֶה לִי
וְאֹותְךָ - לִגְבֶרֶת כַּץ!

אַל תִּבְכֶּה, נִחְיֶה בְּשֹלֶם,
מַה, הַגְּבֶרֶת כַּץ הִיא גֹּלֶם?
בְּעַד זֶה נוֹתְנִים מַכּוֹת -
אַף כִּי זֶה נָכוֹן מְאֹד.

דֻּבִּי, דֻּבִּי, שַׁן...

דֻּבִּי, דֻּבִּי, שֶתִּחְיֶה.
לַיְלָה רַד כְּבָר עַל הָעִיר.
כַּאֲשֶׁר תִּגְדַּל תִּהְיֶה
הוֹי, נֶהָג בַּ"מַּעֲבִיר".

'תָּה תְִנהַג בְּאוֹטוֹבּוּסִים
נוּמָה , נוּמָה שֶׁקֶט, שָׁה.
אִם תִּרְצֶה, תִּקַּח שְׁנֵי גְרוּשִׁים,
אִם תִּרְצֶה תִּקַּח שְׁלשָׁה.

אַךְ בֵּינְתַיִם, בֵּינָתַיִם
לֹא לִבְכּוֹת, תִּמְצֹץ פִּיָה.
אַל תַּבִּיט, עֲצֹם עֵינַיִם,
כָּךְ, כְּמוֹ הָעִיִרִיָּה.

דֻּבִּי, דֻּבִּי, שַׁן...

אִם חָכְמוֹת לָכֶם זִמַּרְתִּי -
יֵשׁ חָכְמוֹת לִי, רֹאשׁ מָלֵא.
אֲבָל, אִם שְׁטֻיּוֹת דִּבַּרְתִּי -
זֶה מֵאַבָּא, אִמָא'לֶה.

וְלָכֵן, דֻּבּוֹן כָּאֶרֶז,
נְזַמֵּר פָּשׁוּט שִׁיר-עֶרֶשׂ
זֶה טִפְּשִׁי, זֶה לֹא חָדָשׁ
אֲבָל זֶהוּ שִׁיר מַמָּש!

דֻּבִּי, דֻּבִּי, שַׁן...



*******************
דּוּגִית נוֹסַעַת, מִפְרָשֶׂיהָ שְׁנַיִם
וּמַלָּחֶיהָ נִרְדְּמוּ כֻּלָּם.
רוּחַ נוֹשֶׁבֶת עַל-פְּנֵי הַמַּיִם,
יֶלֶד פּוֹסֵעַ עַל הַחוֹף דּוּמָם.

יֶלֶד פָּעוּט הוּא וַעֲגוּם-עֵינַיִם.
שׁוֹטְפִים הַמַּיִם לְמֶרְחַק אֵין-סוֹף...
אִם לֹא יֵעוֹרוּ כָּל מַלָּחֶיהָ -
אֵיכָה תַּגִּיעַ הַדּוּגִית לַחוֹף ?..
*******************
כִּנּוֹר עָשָׂה דָּוִד הַקָּט,
דָּוִד רוֹעֶה יְפֵה עֵינַיִם.
נִגֵּן דָּוִד, נִגֵּן לְאַט – 
כָּרַע הָעֵדֶר עַל רַגְלַיִם!
טִירִירִירִי – כִּנּוֹר נֶחְמָד,
נִכְרַע כֻּלָּנוּ אַט לְאַט!

עָשָׂה דָּוִד לוֹ גַּם חָלִיל,
דָּוִד רוֹעֶה יְפֵה עֵינַיִם.
חִלֵּל דָּוִד, חִלֵּל בְּגִיל –
קָפַץ הָעֵדֶר עַל רַגְלַיִם!
טְרִילִילִילִי – אַךְ זֶה חָלִיל,
נִקְפֹּץ יַחְדָּיו בְּשִׁיר וָגִיל!

גַּם תֹּף עָשָׂה דָּוִד, גַּם תֹּף,
דָּוִד רוֹעֶה יְפֵה עֵינַיִם.
תָּפַף דָּוִד, תָּפַף בְּלִי סוֹף,
יָצָא הָעֵדֶר בִּמְחוֹל מַחֲנַיִם! 
בִּים-בָּם בִּים-בָּם מַכֶּה הַתֹּף,
נִרְקֹדָה-נָא, הֶאָח, מַה טּוֹב!
*******************
דּוֹד יָרֵחַ בַּשָּׁמַיִם
לֹא עוֹצֵם אֶת הָעֵינַיִם.
כָּל הַלַּיְלָה לֹא יָשֵׁן
בַּמִּקְטֶרֶת מְעַשֵּׁן.

וְהֶעָשָׁן עָף לוֹ עָף 
לַכּוֹכָבִים אֶל תּוֹךְ הָאַף.
הַכּוֹכָבִים מִתְרַגְּזִים –
כָּל הַלַּיְלָה מִתְעַטְּשִׁים.
עַטְ-שִׁי... עַטְ-שִׁי...
*******************
דּוֹד יָרֵחַ בַּשָּׁמַיִם
לֹא עוֹצֵם אֶת הָעֵינַיִם 
כָּל הַלַּיְלָה לֹא יָשֵׁן
בַּמִּקְטֶרֶת מְעַשֵּׁן 

וְהֶעָשָׁן עָף לוֹ עָף 
לַכּוֹכָבִים אֶל תּוֹךְ הָאַף
הַכּוֹכָבִים מִתְרַגּשִים 
כָּל הַלַּיְלָה מִתְעַטְּשִׁים
עטשי... עטשי...




*******************
דּוֹד יָרֵחַ בַּשָּׁמַיִם
לֹא עָצַם אֶת הָעֵינַיִם
כָּל הַלַּיְלָה לֹא יָשֵׁן
בַּמִּקְטֶרֶת מְעַשֵּׁן

וְהֶעָשָׁן עָף לוֹ עָף
לַכּוֹכָבִים אֶל תּוֹךְ הָאַף
הַכּוֹכָבִים מִתְרַגְּשִים
כָּל הַלַּיְלָה מִתְעַטְּשִׁים
עַטְשִׁי!
*******************
דּוֹד יָרֵחַ בַּשָּׁמַיִם
לֹא עוֹצֵם אֶת הָעֵינַיִם 
כָּל הַלַּיְלָה לֹא יָשֵׁן
בַּמִּקְטֶרֶת מְעַשֵּׁן 

וְהֶעָשָׁן עָף לוֹ עָף 
לַכּוֹכָבִים אֶל תּוֹךְ הָאַף
הַכּוֹכָבִים מִתְרַגְּשִים 
כָּל הַלַּיְלָה מִתְעַטְּשִׁים
עַטְשִׁי... עַטְשִׁי...
*******************
דָּוִד מֶלֶךְ יִשְׂרָאֵל חַי וְקַיָּם
*******************
בָּא הַיּוֹם אֵלֵינוּ דּוֹד,
וְהַדּוֹד עָצוּב מְאוֹד.
אֶל אִמָּהּ נִגְּשָׁה יְמִימָה
וְאָמְרָה: "הַגִּידִי, אִמָּא,
מַה קָּרָה הַיּוֹם לַדּוֹד?
לָמָּה הוּא עָצוּב מְאוֹד?"

"כָּכָה סְתָם", הָאֵם אָמְרָה,
"שׁוּם דָּבָר לוֹ לֹא קָרָה",
וְהֵבִינָה אָז יְמִימָה –
לֹא נָכוֹן אוֹמֶרֶת אִמָּא,
וְרָצְתָה מְאוֹד מְאוֹד
לְשַׂמֵּחַ אֶת הַדּוֹד.

לְשַׂמֵּחַ, אַךְ בַּמֶּה?
אָז הִתְחִילָה מֶה-מֶה-מֶה,
מֶה-מֶה-מֶה וּמְיָאוּ-מְיָאוּ,
וְהַדּוֹד יוֹדֵעַ מַה הוּא...
וּמֵאָז הָיָה הַדּוֹד
דּוֹד שָׂמֵחַ עַד מְאוֹד!
*******************
דּוֹדָה, הַגִּידִי לָנוּ 'כֵּן'!
אָנוּ רוֹצִים לְהִתְחַתֵּן
לֹא נוּכַל יוֹתֵר לִסְבֹּל
אַתְּ אָשְׁרֵנוּ, אַתְּ הַכֹּל
דּוֹדָה, הַגִּידִי לָנוּ 'כֵּן'!

אֶחָד הוּא אִישׁ רַב-מֶרֶץ
בּוֹנֶה הוּא אֶת הָאָרֶץ
וּסְכוּם בַּבַּנְק לְגַמְרֵי לֹא קָטָן (טָן טָן)
שֵׁנִי פַּרְדֵּס וָכֶרֶם
אִשָּׁה נָשָׂא לוֹ טֶרֶם
הַגִּידִי נָא: הַאֵין גַּם זֶה חָתָן? (תָן תָן תָן)

דּוֹדָה, הַגִּידִי...

שְׁלִישִׁי הוּא אִישׁ רַב-חֶסֶד
גַּבַּאי בְּבֵית-הַכְּנֶסֶת
שְׁלִישִׁי הוּא מַפְטִיר גַּם כֵּן לֹא יֶחְסַר (סַר סַר)
וְהָרְבִיעִי נָאִיבִי
סִימְפָּתִי תֵּל-אֲבִיבִי
נוֹהֵג בְּדֶרֶךְ אֶרֶץ וּמוּסָר (סָר סָר סָר)

דּוֹדָה, הַגִּידִי...

הַבִּיטִי אֶל פָּנֵינוּ
וּרְאִי נָא אֶת עָנְיֵנוּ
כֻּלָּנוּ לְפָנַיִךְ חֲתָנִים (נִים נִים)
בִּרְחִימוּ וּבִדְחִילוּ
כָּאן לִקְרָאתֵךְ נֵילִיל וּ –
נֵילִיל וּנְתַנֶּה, הוֹי, כְּתַנִּים (נִים נִים נִים)

דּוֹדָה, הַגִּידִי...
*******************
הָעֶרֶב יוֹרֵד עֲלֵי אֹפֶק בּוֹעֵר
רוּחוֹת בַּצַּמֶּרֶת הִרְטִיטוּ
וְאָנוּ סָבִיב לַמְּדוּרָה נְסַפֵּר
עַל אִישׁ הַפַּלְמָ"ח וּשְׁמוֹ דּוּדוּ:

אִתָּנוּ הָלַךְ בַּמַּסָּע הַמְּפָרֵךְ
אִתָּנוּ סִיֵּר הוּא בַּגְּבוּל
בַּקוּמְזִיץ הָיָה מְזַמֵּר וְעוֹד אֵיךְ
אִתָּנוּ סָחַב מִן הַלּוּל...

הַגִּישׁוּ פִינְגָּ'אן וְהַגִּידוּ:
הֲיֵשׁ עוֹד פַּלְמַחְ'נִיק כְּמוֹ דּוּדוּ?

הָיְתָה לוֹ בְּלוֹרִית מְקֻרְזֶלֶת שֵׁעָר
הָיְתָה לוֹ בַּת צְחוֹק בָּעֵינַיִם
וְעֵת הִקִּיפוּהוּ בָּנוֹת עַד צַוָּאר –
צָחַק הוּא עַד לֵב הַשָּׁמַיִם.

אַךְ "לֵיל הוֹרָדָה" מִן הַלֵּב לֹא יַחְלֹף –
עֵת עֹגֶן בַּחֹשֶׁךְ חָרַק
הוּא יֶלֶד נָשָׂא מִן הַיָּם אֶל הַחוֹף
לִטֵּף אֶת לֶחְיוֹ וְשָׁתַק.

חָשְׁבוּ אָז הַחֶבְרֶ'ה: אָבוּד הוּא
לְאָן הִתְגַּלְגַּלְתָּ יַא דּוּדוּ?

וְהִנֵּה הַ"זֶּקְס" בָּא בְּעֶרֶב אֶחָד
זָרַח אָז יָרֵחַ שֶׁל קַיִץ
וְדוּדוּ חִבֵּק אֶת הַסְּטֶן שֶׁבַּיָּד
וְחֶרֶשׁ יָצָאנוּ בַּלַּיִל...

עִם שַׁחַר הֵבֵאנוּ אוֹתוֹ מִן הַקְּרָב
הַבְּרוֹשׁ צַמַּרְתּוֹ אַט הִרְכִּין.
רַק מִי שֶׁשָּׁכַל אֶת הַטּוֹב בְּרֵעָיו
אוֹתָנוּ יוּכַל לְהָבִין...

רֵעַי, נָא אִמְרוּ וְהַגִּידוּ:
הַעוֹד מְחַיֵּךְ הוּא שָׁם, דּוּדוּ?...

*******************
דּוֹדִי יָרַד לְגַנּוֹ, לַעֲרֻגוֹת הַבֹּשֶׂם
לִרְעוֹת בַּגַּנִּים וְלִלְקֹט שׁוֹשַׁנִּים
אֲנִי לְדוֹדִי וְדוֹדִי לִי, הָרֹעֶה בַּשּׁוֹשַׁנִּים.
*******************
דּוֹדִי לִי וַאֲנִי לוֹ, הָרֹעֶה בַּשּׁוֹשַׁנִּים
מִי זֹאת עֹלָה מִן-הַמִּדְבָּר
מְקֻטֶּרֶת מֹר וּלְבוֹנָה
לִבַּבְתִּנִי אֲחֹתִי כַלָּה
עוּרִי צָפוֹן וּבוֹאִי תֵימָן
*******************
דּוּמִיָּה אִלֶּמֶת
סַהַר בַּמְּרוֹמִים
לַיְלָה זֶה נוֹשֶׁבֶת
רוּחַ אֵין-אוֹנִים
*******************
דּוּמִיָּה עֲמֻקָּה, אֵין לִרְאוֹת בַּמְּהוּמָה
מַה מַּשְׁמַע הַמַּשָּׁק בֵּין גַּלִּים
סְפִינָה כֹּה קְרוֹבָה בֵּין גַּלִּים מַבְקִיעָה
יְהוּדִים בְּלִי רְשׁוּת עוֹלִים בָּהּ

מִסְּעָרָה לֹא נִפְחַד, מִשִּׁטָּפוֹן לֹא נֵחַת
לֹא נִירָא גַּם מִזַּעַם אַנְגְּלִים
קָדִימָה חֲתֹר הַמַּלָּחִים עַד סַכֵּן הַחַיִּים
עֲבוּר שְׁמוֹנָה-עָשָׂר הָעוֹלִים, הָעוֹלִים
*******************
דּוּמָם, אַחִים, הָעֹגֶן הוּרַם.
בָּתֵּי הַנָּמָל הִדְלִיקוּ נֵרָם.
נַפְלִיג בְּיָם הַיִּסּוּרִים.
מָחָר יָבוֹא הַסַּעַר הָעַז,
הַקַּבַּרְנִיט בַּהֶגֶה יֹאחַז,
וְדָם לְיַד הַתֹּרֶן.

דּוּמָם, אַחִים, הָעֹגֶן הוּרַם.
בָּתֵּי הַנָּמָל רָאוּ אֶת הַדָּם.
מָחָר נַפְלִיגָה אֶל הָאִי,
וְהַסִּפּוּן דָּמֵנוּ מַגִּיר,
וּמֵרָחוֹק שׁוֹתְקָה הָעִיר,
וְלֹא הוּנַף הַשֶּׁלַח.
*******************
דּוּנַי דּוּנַי דּוּנַי דּוּנַי הֵי...
*******************
אֲסַפֵּר לָךְ הַיַּלְדָּה,
וְגַם לְךָ הַיֶּלֶד,
אֵיךְ בְּאֶרֶץ יִשְׂרָאֵל
אֲדָמָה נִגְאֶלֶת:

דּוּנָם פֹּה וְדוּנָם שָׁם,
רֶגֶב אַחַר רֶגֶב –
כָּךְ נִפְדֶּה אַדְמַת הָעָם
מִצָּפוֹן עַד נֶגֶב.

יֵשׁ לָהּ סֵפֶר הַזָּהָב,
לַקֶּרֶן הַקַּיֶּמֶת –
כָּל דָּבָר גָּדוֹל וָרָב
הִיא מִיָּד רוֹשֶׁמֶת.

דּוּנָם פֹּה וְדוּנָם שָׁם...

עַל הַקִּיר תְּלוּיָה קֻפְסָה,
זֹאת קֻפְסַת הַתְּכֵלֶת – 
כָּל פְּרוּטָה שֶׁנִּכְנְסָה
אֲדָמָה נִגְאֶלֶת.

דּוּנָם פֹּה וְדוּנָם שָׁם...

כִּי יַדְבִּיקוּ בּוּל אֶל בּוּל
נַעֲרָה וָנַעַר
יִתְמַלְּאוּ שָׂדֶה יְבוּל
וְיַצְמִיחוּ יַעַר.

דּוּנָם פֹּה וְדוּנָם שָׁם...

חַכִּי, חַכִּי עוֹד מְעַט,
צִיּוֹן הַשּׁוֹמֶמֶת,
גָּאֹל תִּגְאֲלֵךְ לָעַד
קֶרֶן הַקַּיֶּמֶת.

דּוּנָם פֹּה וְדוּנָם שָׁם...

חֲלוּצִים אָז לִרְבָבוֹת,
חֲלוּצוֹת – כִּפְלַיִם,
בּוֹא יָבוֹאוּ לַעֲבֹד
בְּזֵעַת אַפַּיִם.

דּוּנָם פֹּה וְדוּנָם שָׁם...

כָּכָה, כָּכָה, הַיַּלְדָּה,
כָּכָה, כָּכָה, יֶלֶד –
בִּמְסִירוּת וַעֲבוֹדָה
אַרְצֵנוּ נִגְאֶלֶת.

דּוּנָם פֹּה וְדוּנָם שָׁם...
*******************
עִם שַׁחַר אֶל הַיָּם פָּנֵינוּ
הַמִּפְרָשִׂים בְּעֹז נִמְתַּח
נַשְׁאִירָה חוֹף מֵאֲחוֹרֵינוּ
וְכָל דַּיָּג בְּשִׁיר יִפְצַח.
שָׁמַיִם בְּהִירִים, שָׁמַיִם אֲפֹרִים
יָצְאוּ הַדַּיָּגִים הַיָּמָּה.
שָׁמַיִם בְּהִירִים, שָׁמַיִם אֲפֹרִים
יָצְאוּ הַדַּיָּגִים הַיָּמָּה.
*******************
דִּין דָּן, דִּין דָּן, 
דִּין דָּן, דִּין דָּן, דִּין דָּן

הָיֹה הָיְתָה צְבָת עַל סַדָּן –
דִּין דָּן, דִּין דָּן...
מִמְּטִיל בַּרְזֶל יָשָׁר 
הִיא קָשְׁרָה עִגּוּל חָסִין –
דָּן דִּין, דָּן דִּין...

חַד וּתְרֵי, טַבַּעַת הֵא,
עוֹד אַחַת וְעוֹד שְׁתַּיִם –
הִנֵּה כֶּבֶל נְחֻשְׁתַּיִם:
כֶּבֶל, כֶּבֶל, מַאֲפִיל,
עַל כָּל דֶּרֶךְ וְעַל כָּל שְׁבִיל,
בַּאֲשֶׁר כַּף רֶגֶל שָׁם –
דִּין דָּן, דִּין דָּן...

וְרָצוֹן בָּא חָפְשִׁי רַעֲנָן
וּכְנָפַיִם פָּרַשׂ
וַיִּתְפֹּשׂ הַצְּבָת מֵעַל הַסַּדָּן
וַיִּתְפֹּשׂ כָּל חֻלְיָה כַּדִּין.
הִתְפַּזְּרוּ חֻלְיוֹת מֵעֲבָרִים
גַּם פֹּה, גַּם שָׁם,
דִּין דָּן, דִּין דָּן,
תּוֹר כֶּבֶל תָּם.

וְרוּחַ אָבִיב בָּא מַרְנִין,
דָּן דִּין, דָּן דִּין...
פְּרָחִים וִילָדִים
עַל כָּל שַׁעַל
דִּין דָּן, דִּין דָּן...

עִם צְלִיל הַבַּרְזֶל
עוֹד צְלִיל אֶחָד יַעַל
שִׁיר הַחֵרוּת הוּא בָּא וָרַן:
דִּין דָּן! דִּין דָּן!
דִּין דָּן, דִּין דָּן, 
דִּין דָּן, דִּין דָּן, דִּין דָּן!
*******************
דָּם שׁוֹטֵף אַרְצֵנוּ
זְרוֹעוֹת אַחִים הָבוּ!
נָעִיז אֶגְרוֹפֵנוּ עַל חֵרוּת הָעָם.
פֹּה נִכְרֶה הַקֶּבֶר –
לַנּוֹגְשִׂים נִכְרֶנּוּ,
אֲשֶׁר הוּא גֶּבֶר, יֵאָסֵף הֲלוֹם!
עַל הַחַיִּים, הַחֹפֶשׁ, יָד אֶל יָד –
אָח עִם אָח
תָּסוּף אֵיבָה מֵאֶרֶץ –
אָדָם לֹא עוֹד יִרְצַח.
אֵשׁ בַּרְזֶל וָעֶשֶׁת – הוֹ חֶרֶב אַתְּ נִקְמָתֵנוּ
עוּרִי הַקֶּשֶׁת, עֹז גְּבוּרָה לַלּוֹחֲמִים.
הוֹ עַם יְהוּדָה יָקוּם, יָקוּם וְיִזָּעֵק לַמֶּרֶד.
עַז בּוֹעֵר בִּלְבָבֵנוּ אֵשׁ לַהַב,
שִׁיר הַמֶּרֶד
עוֹד עַם יְהוּדָה חַי וְקַיָּם.
*******************
דְּווּיָה אַתְּ דוֹמְעָה וְיוֹקֶדֶת
גּוֹלֶשֶׁת מִמְּרוֹם הַלְּחָיַיִם
רַכָּה וּמְלוּחָה אַתְּ יוֹרֶדֶת
נִתְלֵית בְּשׁוּלֵי-הַשְּׂפָתַיִם.

דְּווּיָה אַתְּ דוֹמְעָה וְשׁוֹתֶקֶת
נִתְלֶשֶׁת מִלֵּב וְנוֹפֶלֶת
חַמָּה וְרַכָּה וְזוֹעֶקֶת
וְשׁוּב מְעִירָה אַתְּ גַּחֶלֶת...


*******************
שָׁנִים נָקָפוּ, שָׁנִים חָלָפוּ,
מֵאָז אָנֹכִי פֹּה טוֹחֵן.
הַגַּלְגַּלִּים נָעִים, לְאָן חַיַּי בָּאִים?
אֲנִי כְּבָר שָׂב עָיֵף, זָקֵן.

בַּכְּפָר בּוֹ גַּרְתִּי בָּדָד נִשְׁאַרְתִּי
וְאֵין עִמִּי אִשָּׁה וָטָף.
הַגַּלְגַּלִּים נָעִים, לְאָן חַיַּי בָּאִים?
גַּלְמוּד אֲנִי וְנֶעֱזָב.

שְׁמוּעוֹת בָּאוּנִי כִּי יְגָרְשׁוּנִי
מֵהַטַּחֲנָה, מִתּוֹךְ הַכְּפָר.
הַגַּלְגַּלִּים נָעִים, לְאָן חַיַּי בָּאִים?
חַיִּים לְלֹא תַּכְלִית וּגְמָר.

מִי יַסְתִּירֵנִי? מִי יְרַחְמֵנִי?
זָקֵן אֲנִי, רָפְתָה יָדִי.
הַגַּלְגַּלִּים נָעִים, לְאָן חַיַּי בָּאִים?
הוֹי, בָּא הַקֵּץ גַּם לַיְּהוּדִי.
*******************
דִּמְעַת עֵינִי בָּקְעָה וְנָטָפָה
וַתִּמֹּג כֻּלָּהּ בַּכְּפוֹר.
כָּל שֶׁנַּפְשִׁי בְּלַהַט תֹּאבֶה
נֶאֱפַד צִנָּה וָקֹר.

פֶּצַע וּדְוַי נַפְשִׁי מָלֵאָה
גָּז חֲלוֹמִי, כּוֹכָבִי כָּבָה
סְתָו וְשַׁלֶּכֶת לִבִּי יוֹדֵעַ
הָהּ! עַד מָתַי אֲפַלֵּל לְתִקְוָה?

לֵיל סַגְרִיר, יִדְלֹף הַדֶּלֶף
יִתְעַטֵּף עָלַי לִבִּי
לֹא שֶׁמֶשׁ אוֹר, רַק צִלְלֵי עֶרֶב
אָנָה פָּנָה מְשׂוֹשׂ אֲבִיבִי?

לֵיל נְגוֹהוֹת קֶסֶם הַסַּהַר
פֶּתַע חָלְפוּ וַיִּכְלוּ בִּדְמִי
זִיו הַחַמָּה, נֹגַהּ הַשַּׁחַר
הַלְעוֹלָם הֲלַכְתֶּם מֵעִמִּי?
*******************
אִמָּא אָמְרָה לִי: דָּנִי,
יַלְדִּי הוּא חָכָם וְנָבוֹן.
יַלְדִּי לֹא בּוֹכֶה אַף פַּעַם
כְּפֶתִי קָטֹן.
	
אֵינֶנִּי בּוֹכֶה אַף פַּעַם;
אֵינֶנִּי תִּינוֹק בַּכְיָן,
אַךְ לָמָּה, אִמָּא, לָמָּה
זוֹלְגוֹת הַדְּמָעוֹת בְּעַצְמָן?

פֶּרַח נָתַתִּי לְנוּרִית,
קָטֹן וְיָפֶה וְכָחֹל.
תַּפּוּחַ נָתַתִּי לְנוּרִית,
נָתַתִּי הַכֹּל.

נוּרִית אָכְלָה הַתַּפּוּחַ,
הַפֶּרַח זָרְקָה בֶּחָצֵר
וְהָלְכָה לָהּ לְשַׂחֵק
עִם יֶלֶד אַחֵר.

אֵינֶנִּי בּוֹכֶה אַף פַּעַם;
אֵינֶנִּי תִּינוֹק בַּכְיָן,
אַךְ לָמָּה, אִמָּא, לָמָּה
זוֹלְגוֹת הַדְּמָעוֹת בְּעַצְמָן?
*******************
שְׁמִי הוּא דָּנִי דָּן, דָּנִי הַקְּטַנְטַן,
לִי חֻלְצָה כְּחֻלָּה וְצַוָּארוֹן לָבָן.
לִי מִכְנָס רָחָב וְלִבִּי הוּא יָם
וְשׂוֹחָה עָלָיו יַלְדָּתִי מִרְיָם.

עַל הַחֶבֶל, חֶבֶל הַמָּתוּחַ
אֲטַפֵּס לְמַעְלָה וּבַחֲזָרָה.
עַל מִפְרָשׂ הַלֹּבֶן הַנִּשָּׂא בָּרוּחַ
מְצִיצָה בִּי עַיִן שְׁחֹרָה.
מְצִיצָה הִיא מִשָּׁמַיִם,
מִשָּׁמַיִם כְּחֻלִּים,
וְהַיָּם מָלֵא הַמַּיִם
עִם גַּלִּים גַּלִּים.

יוֹצֵא בַּמָּחוֹל הַיָּם הַכָּחֹל,
מִפְרָשִׂים לְבָנִים מְתוּחִים.
רוּחַ נוֹשֶׁבֶת וְנֶפֶשׁ אוֹהֶבֶת,
בַּסְּפִינָה הֵם יוֹצְאִים מַלָּחִים.

אָמַרְנוּ מִנֶּגֶב לִכְבֹּשׁ עַד מְטוּלָה,
מַה שֶּׁאָמַרְנוּ קַיָּם.
הָרִים הֶעְפַּלְנוּ, יָרַדְנוּ לַחוּלָה
אֲנַחְנוּ נִכְבֹּשׁ אֶת הַיָּם.

אֶת זֶמֶר הַיָּם תָּשִׁירִי, מִרְיָם,
יַלְדָּתִי הַקְּטַנָּה, תְּזַמְּרִי.
תָּמִיד אַחֲרַיִךְ יָשִׁירוּ אֵלַיִךְ
בַּחוּרִים שֶׁל הַצִּי הָעִבְרִי.

יֵשׁ לִי חָבֵר שְׁמוֹ גָּד, שֵׁנִי שְׁמוֹ זְאֵב
וְאוֹהֵב אֶחָד, גַּם שֵׁנִי אוֹהֵב.
לֹא זְאֵב אָשֵׁם, לֹא בְּגָד אָשָׁם,
אוֹהֲבִים שְׁנֵיהֶם דַּוְקָא אֶת מִרְיָם.

עַל הַחֶבֶל, חֶבֶל הַמָּתוּחַ
הֵם שְׁנֵיהֶם יַחְדָּיו פּוֹצְחִים בְּקוֹל שִׁירָה.
עַל מִרְיָם שָׁרִים הֵם, יִקָּחֶם הָרוּחַ,
סְפִינָתֵנוּ זוֹ לֹא בַּחוּרָה.

כָּךְ עוֹמְדִים שְׁנֵיהֶם בְּיַחַד, בֵּין שָׁמַיִם וְהַיָּם,
וְשָׁרִים עַל סְפִינָתֵנוּ עַל מִרְיָם, מִרְיָם.

יוֹצֵא בַּמָּחוֹל הַיָּם הַכָּחֹל,
מִפְרָשִׂים לְבָנִים מְתוּחִים.
וְרוּחַ נוֹשֶׁבֶת וְנֶפֶשׁ אוֹהֶבֶת
בַּסְּפִינָה הֵם יוֹשְׁבִים מַלָּחִים.

הַלֵּב מִתְרַחֵב לִכְחֻלֵּי הַכֻּתֹּנֶת,
הַיָּד צְמוּדָה לַסֻּלָּם.
עַל גַּל תִּתְנַשֵּׂא הַסְּפִינָה הַקְּטַנְטֹנֶת –
אֲנַחְנוּ נִכְבֹּשׁ אֶת הַיָּם!

אֶת זֶמֶר הַיָּם תָּשִׁירִי, מִרְיָם,
יַלְדָּתִי הַקְּטַנָּה, תְּזַמְּרִי.
תָּמִיד אַחֲרַיִךְ יָשִׁירוּ אֵלַיִךְ
בַּחוּרִים שֶׁל הַצִּי הָעִבְרִי.
*******************
הַסּוּ הַסּוּ הָס
דַּנֶ'לֶה הוֹי מְיֻחָס
דַּנֶ'לֶה בָּחוּר יָקָר
דָּנִי הַצַּבָּר

דֹּמוּ דֹּמוּ דֹּם
הַצַּבָּר גִּבּוֹר הַיּוֹם
וְעוֹשֶׂה הוּא חַיִל רַב
הוּא וַחֲבֵרָיו

לָמָּה, מִפְּנֵי מַה
תִּתְפָּאֵר בּוֹ הָאֻמָּה
יַעַן יֵשׁ לוֹ לַצַּבָּר
אִמָּא'לֶה אוֹצָר

דַּנָ'לֶה הוֹי דַּנָ'לֶה
אֱכֹל אֶת הַבַּנָּנָה'לֶה
וְתִהְיֶה גִּבּוֹר
דַּנָ'לֶה הוֹי דַּנָ'לֶה
אֱכֹל אֶת הַבַּנָּנָה'לֶה
כֹּחַ תֶּאֱזֹר
לָכֵן דַּנָ'לֶה
אַמִּיצָלֶה
בַּנָּנָה'לֶה אַ פִּיצֶעלֶע
וְעוּגָה'לֶה וביגעלע 
אוי מיר פאַר דיינע אייגלע
הוֹי דַּנָ'לֶה הוֹי דַּנָ'לֶה
תִּהְיֶה בְּעֶזְרַת הָאֵל
גִּבּוֹר בְּיִשְׂרָאֵל

שִׁיר רַב וּמָחוֹל
דַּנָ'לֶה יִהְיֶה גָּדוֹל
דְּרוֹר בָּעַיִן, גֵּו יָשָׁר
זֶהוּ הַצַּבָּר

הַקְשֵׁב דָּנִי דָּן
דַּנָ'לֶה לַקְּרָב מוּכָן
דַּנָ'לֶה בְּכָל מָקוֹם
כַּאֲרִי נִלְחָם

תְּנוּ הוֹד לָאַמִּיץ
לַבַּנָנָה וְלַמִּיץ
לָנוּ לָנוּ הַמָּחָר
כָּל עוֹד יֵשׁ צַבָּר

דַּנָ'לֶה הוֹי דַּנָ'לֶה...



*******************
אַתְּ אַרְצִי, אַתְּ עֲרָבָה גְּדוּשַׁת קָמָה
אַתְּ מוֹרֶשֶׁת הַבְּרוּכָה
שָׂאִינִי אֱלֵי קְרָב אַכְזָר שֶׁל נְקָמָה,
אַחֲלִי לִי הַצְלָחָה.
שִׁפְעַת חֵיל גִּבּוֹרִים שֶׁל דְּרוֹם אוּרָל
יוֹצְאִים לַקְּרָב לְהָגֵן עַל הַמְּכוֹרָה.
עַל מִדְרוֹן וָגַיְא, עַל רֶכֶס צוּר,
עַל חֵיק נוֹף מָעוֹן שָׁם חֶמְדָּתִי שׁוֹרָה.
*******************
דְּרוֹר יִקְרָא לְבֵן עִם בַּת
וְיִנְצָרְכֶם כְּמוֹ בָבַת.
נְעִים שִׁמְכֶם וְלֹא יֻשְׁבַּת.
שְׁבוּ נוּחוּ בְּיוֹם שַׁבָּת.

דְּרֹשׁ נָוִי וְאוּלַמִּי
וְאוֹת יֶשַׁע עֲשֵׂה עִמִּי.
נְטַע שׂוֹרֵק בְּתוֹךְ כַּרְמִי,
שְׁעֵה שַׁוְעַת בְּנֵי עַמִּי.

אֱלֹהִים תֵּן בַּמִּדְבָּר הַר,
הֲדַס, שִׁטָּה, בְּרוֹשׁ, תִּדְהָר.
וְלַמַּזְהִיר וְלַנִּזְהָר
שְׁלוֹמִים תֵּן כְּמֵי נָהָר.
*******************
דְּרוֹר יִקְרָא לְבֵן עִם בַּת
וְיִנְצָרְכֶם כְּמוֹ בָבַת.
נְעִים שִׁמְכֶם וְלֹא יֻשְׁבַּת.
שְׁבוּ נוּחוּ בְּיוֹם שַׁבָּת.
*******************
דְּרוֹר יִקְרָא לְבֵן עִם בַּת
וְיִנְצָרְכֶם כְּמוֹ בָבַת.
נְעִים שִׁמְכֶם וְלֹא יֻשְׁבַּת.
שְׁבוּ נוּחוּ בְּיוֹם שַׁבָּת.

דְּרֹשׁ נָוִי וְאוּלַמִּי
וְאוֹת יֶשַׁע עֲשֵׂה עִמִּי.
נְטַע שׂוֹרֵק בְּתוֹךְ כַּרְמִי,
שְׁעֵה שַׁוְעַת בְּנֵי עַמִּי.

אֱלֹהִים תֵּן בַּמִּדְבָּר הַר,
הֲדַס, שִׁטָּה, בְּרוֹשׁ, תִּדְהָר.
וְלַמַּזְהִיר וְלַנִּזְהָר
שְׁלוֹמִים תֵּן כְּמֵי נָהָר.
*******************
דְּרוֹר יִקְרָא לְבֵן עִם בַּת
וְיִנְצָרְכֶם כְּמוֹ בָבַת.
נְעִים שִׁמְכֶם וְלֹא יֻשְׁבַּת.
שְׁבוּ נוּחוּ בְּיוֹם שַׁבָּת.

דְּרֹשׁ נָוִי וְאוּלַמִּי
וְאוֹת יֶשַׁע עֲשֵׂה עִמִּי.
נְטַע שׂוֹרֵק בְּתוֹךְ כַּרְמִי,
שְׁעֵה שַׁוְעַת בְּנֵי עַמִּי.

אֱלֹהִים תֵּן בַּמִּדְבָּר הַר,
הֲדַס, שִׁטָּה, בְּרוֹשׁ, תִּדְהָר.
וְלַמַּזְהִיר וְלַנִּזְהָר
שְׁלוֹמִים תֵּן כְּמֵי נָהָר.

*******************
יָצְאוּ, יָצְאוּ לַדֶּרֶךְ בַּחוּרַים,
יָצְאוּ עַזֵּי כְּתֵפַיִם וְחָזֶה,
וּבְעֵת שֵׂאתָם, שֵׂאתָם אֶת הָרַגְלַיִם
נָשְׂאוּ אִתָּם שִׁיר-זֶמֶר שֶׁכָּזֶה:

דֶּרֶךְ, דֶּרֶךְ, נְתִיבָה,
דֶּרֶךְ, דֶּרֶךְ, עֲרָבָה,
מֶרְחַקַּיִךְ אֲרֻכִּים,
לִרְגָבַיִךְ אֵין חֻקִּים.
נַחֲשִׁי-נָא לִי, הַדֶּרֶךְ,
הַמֶּרְחָק, אַתָּה הַגֵּד:
שְׁנֵי רֵעִים יָצְאוּ לַדֶּרֶךְ,
מִי מֵהֶם יָשׁוּב בּוֹגֵד?

עַד דָּם טִפְּסוּ בַּסֶּלַע בַּחוּרַים,
חָצוּ רֵעִים בַּמַּיִם עַד חָזֶה,
אַךְ בְּשֵׂאתָם, שֵׂאתָם אֶת הָרַגְלַיִם
נָשְׂאוּ אִתָּם שִׁיר-זֶמֶר שֶׁכָּזֶה:

דֶּרֶךְ, דֶּרֶךְ, נְתִיבָה,
דֶּרֶךְ, דֶּרֶךְ, עֲרָבָה,
דֶּרֶךְ עֹנִי וְעַרְעָר,
דֶּרֶךְ נְחוּשָׁה וּגְזָר.
נַחֲשִׁי-נָא לִי, הַדֶּרֶךְ,
הַמּוֹרָא, אַתָּה הַגֵּד:
שְׁנֵי רֵעִים יָצְאוּ לַדֶּרֶךְ,
מִי מֵהֶם יָשׁוּב בּוֹגֵד?

עָיְפוּ, עָיְפוּ לַמָּוֶת בַּחוּרַים,
הִכְּתָה צִיָּה עַל רֹאשׁ וְעַל חָזֶה,
אַךְ עוֹד נָשְׂאוּ, נָשְׂאוּ אֶת הָרַגְלַיִם
וְעוֹד נָשְׂאוּ שִׁיר-זֶמֶר שֶׁכָּזֶה:

דֶּרֶךְ, דֶּרֶךְ, נְתִיבָה,
דֶּרֶךְ, דֶּרֶךְ, עֲרָבָה,
דֶּרֶךְ יֶגַע וְאוֹיֵב,
דֶּרֶךְ לְעַזֵּי הַלֵּב.
וְעֵדָה אַתְּ לָנוּ, דֶּרֶךְ,
וְכוֹחֵנוּ לָנוּ עֵד:
טוֹב הוּא מוֹת הַמֵּת בַּדֶּרֶךְ
מִשּׁוּבוֹ שֶׁל הַבּוֹגֵד.

נָפַל שָׁדוּד אֶחָד מִבֵּין הַשְּׁנַיִם,
שָׁמַט אָחִיו רֹאשׁוֹ עַל הֶחָזֶה,
אַךְ בְּשֵׂאתוֹ שֵׁנִית אֶת הָרַגְלַיִם,
נָשָׂא אִתּוֹ שִׁיר-זֶמֶר שֶׁכָּזֶה:

דֶּרֶךְ, דֶּרֶךְ, נְתִיבָה,
דֶּרֶךְ, דֶּרֶךְ, עֲרָבָה,
מֵרְגָבַיִךְ וְסַלְעֵךְ
קוֹל אָחִי צוֹעֵק לִי: לֵךְ!
לֹא עָנִית לִי עוֹד, הַדֶּרֶךְ,
לֹא עָנִיתָ, לֵיל יוֹקֵד:
שְׁנֵי אַחִים הָלְכוּ בַּדֶּרֶךְ,
מִי מֵהֶם יָשׁוּב בּוֹגֵד?

וְעֵת נָפַל שֵׁנִי מִבֵּין הַשְּׁנַיִם,
עֵת נָח רְחַב-כְּתֵפָיִם וְחָזֶה,
נָשְׂאוּ רוּחוֹת אֶת שִׁיר הַבַּחוּרַים,
נָשְׂאוּ רוּחוֹת שִׁיר-זֶמֶר שֶׁכָּזֶה:

דֶּרֶךְ, דֶּרֶךְ, נְתִיבָה,
דֶּרֶךְ, דֶּרֶךְ, עֲרָבָה,
לִרְגָבַיִךְ אֵין חֻקִּים,
לְנוֹפְלַיִךְ אֵין מֵקִים.
וְיוֹדַעַת אַתְּ, הַדֶּרֶךְ,
וַאֲנִי, הָרוּחַ, עֵד:
רַק הַמֵּת בָּךְ, דֶּרֶךְ, דֶּרֶךְ,
לֹא יָשׁוּב מִמֵּךְ בּוֹגֵד.
*******************
לִבְשׁוּ עֹז! דִּרְכוּ עֹז!
לְעֶזְרַת הָעָם! לְעֶזְרַת הָעָם!
הִתְלַקְּטוּ אֵלֵינוּ מִקֶּדֶם עַד-יָם!
הָקִימוּ דּוֹר! הָקִימוּ דּוֹר!
חִשְׂפוּ, חִשְׂפוּ אוֹר!

לִבְשׁוּ עֹז! דִּרְכוּ עֹז!
לְעֶזְרַת הָעָם! לְעֶזְרַת הָעָם!
הוֹי, בְּנֵי הַמַּכַּבִּים!
כָּל שְׂרִיד הָאוֹר נְלַקֵּט, נֶאֱגֹרָה
לָעֲבֹדָה הַגְּדוֹלָה!

הָקִימוּ דּוֹר! הָקִימוּ דּוֹר!
חִשְׂפוּ, חִשְׂפוּ אוֹר!
לִבְשׁוּ עֹז! דִּרְכוּ עֹז!
לְעֶזְרַת הָעָם! לְעֶזְרַת הָעָם!
הוֹי, בְּנֵי הַמַּכַּבִּים!
*******************
ה' זְכָרָנוּ יְבָרֵךְ
יְבָרֵךְ אֶת-בֵּית יִשְׂרָאֵל
יְבָרֵךְ אֶת-בֵּית אַהֲרֹן
יְבָרֵךְ יִרְאֵי ה'
הַקְּטַנִּים עִם-הַגְּדֹלִים.
יֹסֵף ה' עֲלֵיכֶם
עֲלֵיכֶם וְעַל בְּנֵיכֶם.
בְּרוּכִים אַתֶּם לַ-ה'
עֹשֵׂה שָׁמַיִם וָאָרֶץ.
הַשָּׁמַיִם שָׁמַיִם לַ-ה',
וְהָאָרֶץ נָתַן לִבְנֵי-אָדָם.
לֹא הַמֵּתִים יְהַלְלוּ-יָהּ
וְלֹא כָּל-יֹרְדֵי דוּמָה.
וַאֲנַחְנוּ נְבָרֵךְ יָהּ
מֵעַתָּה וְעַד-עוֹלָם
הַלְלוּ-יָהּ.
*******************
ה' רֹעִי, לֹא אֶחְסָר
בִּנְאוֹת דֶּשֶׁא יַרְבִּיצֵנִי
עַל-מֵי מְנֻחוֹת יְנַהֲלֵנִי
נַפְשִׁי יְשׁוֹבֵב
יַנְחֵנִי בְמַעְגְּלֵי-צֶדֶק, לְמַעַן שְׁמוֹ
גַּם כִּי-אֵלֵךְ בְּגֵיא צַלְמָוֶת, לֹא-אִירָא רָע
כִּי-אַתָּה עִמָּדִי.
*******************
הָאָבִיב בָּא לְאַרְצֵנוּ
וְצִלְצֵל בַּפַּעֲמוֹן
וַאֲנַחְנוּ נְקַבְּלֶהוּ
בְּשִׂמְחָה וּבְשָׂשׂוֹן.

בִּים בָּם! מְצַלְצֵל קוֹל בַּיַּעַר
מְצַלְצֵל גַּם בָּאָחוּ
טֶבַע הָאָרֶץ
הַשּׁוֹמְרִים יִשְׂמְחוּ, יִשְׂמָחוּ.
*******************
הָאָבִיב הוֹלֵךְ וּבָא
אִתּוֹ רַק אֹשֶׁר וְשִׂמְחָה
אֹשֶׁר וְשִׂמְחָה –
חָה חָה חָה...
הָאָבִיב הוֹלֵךְ וּבָא.

חָה חָה חָה...
לְכוּ נְרַנְּנָה נִלְמָדָה,
אֶת הַמַּנְגִּינָה נָשִׁירָה –
חָה חָה חָה...
*******************
הָאָבִיב סָבִיב מֵרִיעַ,
הַאֲזִינוּ בֵּן וּבַת!
יוֹם הֻלֶּדֶת לִי הִגִּיעַ –
חֲמִשָּׁה עָשָׂר בִּשְׁבָט!
בַּבִּקְעָה וְגַם בָּהָר
חֲגִיגָה שָׁם תְּסֻדַּר
קוּמוּ קוּמוּ, בּוֹאוּ-בּוֹא
כָּל הַיְּקוּם יְהִי פֹּה!

קוֹל תְּרוּעָה הָמוֹן בּוֹקֵעַ
הָאָבִיב צוֹהֵל כֻּלּוֹ
הוּא יוֹדֵעַ, הוּא יוֹדֵעַ
מַה הֵבֵאנוּ בִּשְׁבִילוֹ:
כָּל אֶחָד יֶרֶק, שָׁתִיל
לְמַתַּת לוֹ יוֹבִיל.
הָאָבִיב, טוֹב הַשַּׁי?
הוּא מֵשִׁיב: בְּוַדַּאי!
*******************
פֹּה מֵעַל לוֹהֵט יָרֵחַ, הוּא אָדֹם
וַאֲנַחְנוּ נְזַמֵּר נָא לִכְבוֹדוֹ
כִּי אוּלַי פִּתְאוֹם לְפֶתַע תִּזְדַּמֵּן פֹּה
וְתָשִׁיר עִמָּנוּ יַחַד בַּת-הַחֵן פֹּה...

בַּתְיָה, בַּתְיָה, לְבָבֵנוּ מִנִּי אֹשֶׁר כְּבָר נָמֵס...
– מַה קָּרָה? פִּתְאוֹם שָׁמַעְנוּ מִין קְרִיאָה שֶׁל אֶס-אוֹ-אֶס
– לְבָבֵנוּ, אַהֲבָה הִנֵּה מָלֵא הוּא כְּאַמְבַּטְיָה...
– שְׁמִי הוּא בַּתְיָה
– שְׁמִי הוּא בַּתְיָה
– שְׁמִי הוּא בַּתְיָה

הָאַהֲבָה -–
הַעוֹד יְמֵי הַחֲלוֹמוֹת לְכָאן יָשׁוּבוּ?
הָאַהֲבָה –
אֶחָד מַבְּסוּט מְאוֹד וְהַשֵּׁנִי עָצוּב הוּא...
הִיא לָאֶחָד קוֹצִים וְלַשֵּׁנִי הִיא פֶּרַח
אֶחָד אוֹהֵב כָּאֵשׁ וְהַשֵּׁנִי כָּקֶרַח
אֲבָל כֻּלָּם חָגִים סְבִיבָהּ –
הָאַהֲבָה, הָאַהֲבָה...

– שִׁמְעִי, בַּתְיָה, בְּחַיַּי, פָּשׁוּט עָצוּב...
– שִׁמְעִי, בַּתְיָה, הָהּ, קִרְאִי נָא לִי לָשׁוּב...
– שִׁמְעִי, בַּתְיָה, הַרְגָּשָׁה... עוֹד לֹא קָרָה לִי...
– בַּחוּרִים כֻּלָּם זֶה עַם סֶנְטִימֶנְטָלִי...

– יוֹסְקֶ'ה, יוֹסְקֶ'ה, אַל נָא, אַל נָא, בֶּאֱמֶת נוּ, אַל תִּכְעַס...
– אִי אֶפְשָׁר כָּךְ!
– גַּאֲוָה!
– כָּבוֹד עַצְמִי!
– זֶה כְּבָר נִמְאַס!
– הֵרָגְעוּ נָא, הֵרָגְעוּ נָא...
– תַחְנוּנֵי נָשִׁים... הַלֵּב פֹּה...
– יוֹסְקֶ'ה, שֵׁב פֹּה...
– יוֹסְקֶ'ה, שֵׁב פֹּה...
– יוֹסְקֶ'ה, שֵׁב פֹּה...

הָאַהֲבָה...

– בַּתְיָה, בַּתְיָה, אָנָּא, שִׁירִי לִי רוֹמַנְס...
– הוֹ הַי הָה
– מַסְפִּיק, בֵּינְתַיִם, הָ"אַוַּנְס"
– יוֹסְקֶ'ה, יוֹסְקֶ'ה, אַחֲבֵּק אוֹתְךָ בְּשֶׁקֶט
– דַּי, מַסְפִּיק! אֶצְלִי הָעֶצֶם כְּבָר נִסְדֶּקֶת...

– יוֹסְקֶ'ה!
– בַּתְיָה!
– הָה הוּ הִי הֶה
– אֵין שׁוּם צֹרֶךְ כְּבָר לָשִׁיר...
– מַה אִתְּךָ?
– אֲנִי הוֹלֵךְ עַכְשָׁו לִקְרֹא "רוֹמָן זָעִיר"...
– יוֹסְקֶ'ה, בּוֹאוּ!
– אַל תֵּלְכוּ עוֹד! לְבָבֵנוּ – אֵשׁ בּוֹעֶרֶת...
– בּוֹא נִבְרַח, אַחֶרֶת – אוֹי לָנוּ הָעֶרֶב.

הָאַהֲבָה...
*******************
פָּרְשָׂה אַוְזָה שְׁתֵּי הַכְּנָפַיִם,
הִדְלִיקָה אֵשׁ עַל הַכִּירַיִם;
גַּע, גַּע, גַּע, גַּע, גַּע, גַּע, גַּע!
אֵשׁ עַל הַכִּירַיִם.

נָתְנָה אַוְזָה אֶל כָּל צַלַּחַת
דַּיְסָה חַמָּה – וְהִיא רוֹתַחַת;
גַּע, גַּע, גַּע, גַּע, גַּע, גַּע, גַּע!
חַמָּה – וְהִיא רוֹתַחַת.

הָאֶפְרוֹחִים אָכְלוּ, שָׂבָעוּ
וּבְמָחוֹל כֻּלָּם יָצָאוּ;
גַּע, גַּע, גַּע, גַּע, גַּע, גַּע, גַּע!
וּבְמָחוֹל יָצָאוּ.
*******************
גִּי גַּע מִי זֶה בָּא? 
גִּי גַע אֲוָזָה,
הֲתֵדְעוּ מִי אֲנִי?
מַלְכַּת הָאֲוָזִים אֲנִי.
אַתֶּם יְלָדַי, גִּי גַּע גַּע,
אַתֶּם יְלָדַי, גִּי גַּע גַּע.

אַתְּ אֲפֹרָה 
וְאַתְּ לְבָנָה,
וְאַתְּ אֲרֻכַּת זָנָב,
וְאַתְּ קִצְרַת כָּנָף,
וְאַתָּה כּוּשִׁי קָטֹן, גִּי גַּע גַּע,
וְאַתָּה כּוּשִׁי קָטֹן, גִּי גַּע גַּע.

הִנֵּה כֻּלָּם בָּאִים 
כְּמוֹ גְּדוּד חַיָּלִים.
הָאַוָּזִים כֻּלָּם שְׂמֵחִים
כִּי הוֹלְכִים הֵם יְחֵפִים
אֲפִלּוּ בְּשַׁבָּת, גִּי גַּע גַּע,
אֲפִלּוּ בְּשַׁבָּת, גִּי גַּע גַּע.
*******************
שָׁטִים אַוָּזִים עַל פְּנֵי הַמַּיִם
אַוָּזִים עַלִּיזִים, זַכֵּי כְּנָפַיִם
וּמוּלָם עַל הַחוֹף עוֹמְדָה נִצֶּבֶת
עֲרָבָה הוֹמִיָּה עַל פַּלְגֵי מַיִם.

אַוָּזִים עַלִּיזִים, לָכֶם הַדֶּרֶךְ
לִפְנֵיכֶם פְּרוּשִׂים אָפְקֵי-שָׁמַיִם
וְעוֹלָה הַשֶּׁמֶשׁ בֹּקֶר אוֹר
עֲרָבָה, דִּמְעוֹתַיִךְ מִי יִזְכֹּר?
*******************
הָאוֹטוֹ שֶׁלָּנוּ גָּדוֹל וְיָרֹק,
הָאוֹטוֹ שֶׁלָּנוּ נוֹסֵעַ רָחוֹק.
בַּבֹּקֶר נוֹסֵעַ, בָּעֶרֶב הוּא שָׁב,
מוֹבִיל הוּא לִ"תְנוּבָה" בֵּיצִים וְחָלָב.
*******************
הָאוֹטוֹ שֶׁלָּנוּ גָּדוֹל וְיָרֹק,
הָאוֹטוֹ שֶׁלָּנוּ נוֹסֵעַ רָחוֹק.
בַּבֹּקֶר נוֹסֵעַ, בָּעֶרֶב הוּא שָׁב,
מוֹבִיל הוּא לִ"תְנוּבָה" בֵּיצִים וְחָלָב.
*******************
דּוֹן דּוֹן דּוֹן דּוֹן
דִּין דּוֹן דִּין דּוֹן

הַאֲזִינוּ לְקוֹלֵנוּ
פַּעֲמוֹנִים קְטַנִּים הִנֵּנוּ
כָּךְ נָנוּעַ וְנָזוּעַ
וּנְפַזֵּם פִּזְמוֹן יָדוּעַ:
דּוֹן, דִּין-דוֹן, דִּין-דוֹן...
*******************
הַאֲזִינוּ נָא חֶבְרָ'ה
מַה שֶּׁפַּעַם אַחַת קָרָה:
הִתְאַהַבְתִּי בַּקְּטַנָּה
וְעַכְשָׁיו אֵינָהּ, אֵינָהּ.

בּוֹאִי הֵנָּה, בּוֹאִי יַלְדָּתִי
בָּדָד גַּלְמוּד הִנֵּנִי
בָּדָד וַעֲרִירִי
בּוֹאִי הֵנָּה, בּוֹאִי יַלְדָּתִי
נַפְשִׁי נִכְסֶפֶת לָךְ,
נִכְסֶפֶת תַּמָּתִי.

חָיִינוּ כְּזוּג יוֹנִים
רַעֲנָנִים וְשַׁאֲנָנִים
וּפִתְאֹם אַפָּהּ חָרָה
וְעָפָה כַּצִּפּוֹרָה.

בּוֹאִי הֵנָּה...

יִסּוּרַי לֹא יָדַע אִיש
חַי אֲנִי כְּמֵת בַּכְּבִישׁ
וּבְכָל נְשָׁמָתִי
עָף אֲנִי לְיַלְדָּתִי.

בּוֹאִי הֵנָּה...
*******************
אוֹר וּתְכֵלֶת עַל רֹאשִׁי
עֲנָפַי נָעִים בָּרוּחַ
צַמַּרְתִּי הוֹמָה, צַמַּרְתִּי הוֹמָה
הוֹ-הוֹ...

בֵּין בַּדַּי צִפֹּרֶת שִׁיר
בְּצִלִּי עָיֵף יָנוּחַ
אִישׁ הָאֲדָמָה, אִישׁ הָאֲדָמָה
הוֹ-הוֹ...
*******************
קוּם הִתְנַעֵרָה עַם חֵלֵכָה 
עַם עֲבָדִים וּמְזֵי רָעָב 
אֵשׁ הַנְּקָמוֹת הַלֵּב לִחֵכָה 
לִקְרַאת אוֹיֵב הִכּוֹן לַקְּרָב. 

עוֹלָם יָשָׁן עֲדֵי הַיְּסוֹד נַחְרִימָה 
מִגַּב כָּפוּף נִפְרֹק הָעֹל 
אֶת עוֹלָמֵנוּ אָז נָקִימָה 
לֹא כְלוּם אֶתְמוֹל, 
מָחָר – הַכֹּל. 

זֶה יִהְיֶה קְרָב אַחֲרוֹן בְּמִלְחֶמֶת עוֹלָם 
עִם הָאִינְטֶרְנַצְיוֹנָל יֵעוֹר, יִשְׂגַּב אָדָם!
*******************
יְלָדִים נָגִילָה
וְנָסֹב – בִּמְחוֹלוֹת,
שִׁבֳּלִים הִבְשִׁילוּ 
נֶאֱסֹף – אֲלֻמּוֹת.

אֲלֻמּוֹת הַזָּהָב 
בִּכּוּרֵי עָמָל יַחְדָּיו
בַּשָּׂדֶה וּבַנִּיר 
רֹנּוּ זֶמֶר לַקָּצִיר.

*******************
אִמָּהוֹת שָׁרוֹת, אִמָּהוֹת שָׁרוֹת
אֶגְרוֹף רַעַם נִתָּךְ. דוּמִיָּה חֲזָקָה
בַּחוּצוֹת הָרֵיקִים צָעֲדוּ בְּשׁוּרוֹת
פַּנָּסִים אֲדֻמֵּי-זָקָן

סְתָו אָנוּשׁ, סְתָו יָגֵעַ וְלֹא-מְנֻחָם
וּמָטָר בְּלִי אַחֲרִית וָרֹאשׁ
וּבְלִי נֵר בַּחַלּוֹן וּבְלִי אוֹר בָּעוֹלָם
שָׁרוֹת
אִמָּהוֹת שָׁלֹשׁ

וְאוֹמֶרֶת אַחַת:
-רְאִיתִיהוּ כָּעֵת
אֲנַשֵׁק בּוֹ כָּל אֶצְבַּע קְטַנָּה וְצִפֹּרֶן
אֳנִיָּה מְהַלֶּכֶת בַּיָּם הַשָּׁקֵט
וּבְנִי תָּלוּי עַל רֹאשׁ הַתֹּרֶן

וְאוֹמֶרֶת שְׁנִיָּה:
בְּנִי גָּדוֹל וְשַׁתְקָן
וַאֲנִי פֹּה כֻּתֹּנֶת שֶׁל חַג לוֹ תּוֹפֶרֶת
הוּא הוֹלֵךְ  בַּשָּׂדוֹת. הוּא יַגִּיעַ עַד כָּאן
הוּא נוֹשֵׂא בְּלִבּוֹ כַּדּוּר עוֹפֶרֶת

וְהָאֵם הַשְּׁלִישִׁית בְּעֵינֶיהָ תּוֹעָה - 
לֹא הָיָה לִי יָקָר כָּמוֹהוּ...
אֵיכָה אֵבְךְּ לִקְרָאתוֹ וְאֵינֶנִּי רוֹאֶה
אֵינֶנִּי יוֹדַעַת אֵיפֹה הוּא.

אָז הַבֶּכִי רוֹחֵץ אֶת רִיסֶיהָ שֶׁלָּהּ...
- וְאוּלַי עוֹד לֹא נָח. וְאוּלַי
הוּא מוֹדֵד בִּנְשִׁיקוֹת, כְּנָזִיר מְשֻׁלָּח
אֶת נְתִיב עוֹלָמְךָ, אֱלֹהַי.

*******************
הַיּוֹם אָחוֹת הִיא מִלְחַמְתֵּנוּ
לָכֵן רָחוֹק אֲנִי מִכָּאן
תָּחֹגִּי נָא אֶת פְּגִישָׁתֵנוּ
בְּמִטְבָּחֵנוּ הַקָּטָן.

עַל מְקוֹמִי שֶׁבְּחַרְתִּיהוּ
תָּשִׂימִי יַיִן מְלוֹא כּוֹסִית
תִּרְאִי כְּאִלּוּ זֶה אֲנִי הוּא
יוֹשֵׁב אִתָּךְ כְּמוֹ תָּמִיד.

הַאֲמִינִי יוֹם יָבוֹא
טוֹב יִהְיֶה מַבְטִיחַ לָךְ
לְחַבֵּק אוֹתָךְ אָבוֹא
וְהַכֹּל אָשִׂיחַ לָךְ.

אֶתְמוֹל לַפְּעֻלָּה יָצָאנוּ
עַד לְאַשְׁמֹרֶת רִאשׁוֹנָה
הַיּוֹם שָׁקַטְנוּ וְנִרְגַּעְנוּ
וּמַכְסִיפָה כֹּה הַלְּבָנָה.

אֶת פְּגִישָׁתִי אִתָּךְ זָכַרְתִּי
בְּשִׂמְלָתֵךְ הַיְּרֻקָּה
הַלַּיְלָה טוֹב לִי, כֹּה אָמַרְתִּי
כִּי אַתְּ קְרוֹבָה מֵרְחוֹקָה.

הַאֲמִינִי יוֹם יָבוֹא...

כְּשֶׁנּוֹבְחִים פִּיּוֹת הַסְּטֶנִים
הַמַּרְגֵּמוֹת נֶאֱנָחוֹת
אָז מַחְשַׁבְתִּי תַּעֲבִירֵנִי
אֵלַיִךְ, רֵעָה וְאָחוֹת.

וְאָז אֵדַע – לַקְּרָב יֵשׁ טַעַם
אַף כִּי הַמְּחִיר יָקָר מְאוֹד
כְּדֵי שֶׁיּוֹם יָבוֹא אֵי פַּעַם
נוּכַל לִנְשֹׁם פֹּה וְלִחְיוֹת!

הַאֲמִינִי יוֹם יָבוֹא...
*******************
הַאָמְנָם לֹא אֶקְצֹר גַּם אֲנִי אֶת קְצִירִי,
קְצִיר קָמָה מִשְׁתַּבְּלָה וְעוֹלָה?
הַאָמְנָם לֹא אוֹבִיל גַּם אֲנִי אֶל גָּרְנִי
זְהַב הַתְּבוּאָה הַמְּלֵאָה?..

הַאָמְנָם בִּלְבָבִי רַק תִּסְעַר הַשִּׁירָה
וְהֵדָהּ לַמֶּרְחָב לֹא יִפְרֹץ?
הַאָמְנָם?..

*******************
הֶאֱמַנְתִּי כִּי אֲדַבֵּר כִּי אֲנִי עָנִיתִי מְאֹד.
*******************
הָאֳנִיּוֹת עָגְנוּ בְּמַלְטָה
עוֹלָם רָחָב פָּנִים זָרוֹת,
אֲנִי נֶחְפַּזְתִּי אָז הַבַּיְתָה
פִּתְאוֹם עָמַד לִבִּי מִדְּפֹק.

וְהוּא הָיָה אָז כֹּה גָּבוֹהַּ
וְלִקְרָאתִי הוֹשִׁיט יָדוֹ,
אֲנִי יָדַעְתִּי גַּם יָדוֹעַ
כִּי הוּא יָבוֹא, כִּי הוּא יָבוֹא.

כִּי אֲנִי לְבָנָה וְהוּא שָׁחֹר
לָמָּה אָסְרוּ עָלַי לִבְחֹר,
כִּי הוּא שָׁחֹר וַאֲנִי לְבָנָה
לָמָּה אָסְרוּ לִי אַהֲבָה.

אָז רֶטֶט פַּחַד אֲחָזַנִי
לִבִּי הִפְלִיג כְּמוֹ בַּיָּם,
לִבִּי, לִבִּי לוֹ, מֶאוּרִיצְיָנִי,
כָּל עוֹד בַּלֵּב שׁוֹתֵת הַדָּם.

אָדֹם הַדָּם כְּמוֹ הַחֶלֶד
אִם כִּי לַגּוּף צְבָעִים שׁוֹנִים,
בְּכָל מָקוֹם שָׁמַיִם תְּכֵלֶת
אוֹתָן תִּקְווֹת וְיִסּוּרִים.

כִּי אֲנִי לְבָנָה...
*******************
עַל הַגָּדֵר
קָפַץ אַנְקוֹר,
אַנְקוֹר קָטָן,
אַנְקוֹר אָפֹר.
קָפַץ נִתֵּר לוֹ
פֹּה וָשָׁם –
פִּתְאֹם פָּרַח
וְנֶעְלַם.
*******************
בֹּקֶר, בֹּקֶר אֶל פִּתְחִי
מַשְׁכִּימִים בְּנֵי אַנְקוֹרִים. 
הֵם כֻּלָּמוֹ יַעַמְדוּ
וִילַקְּטוּ פֹּה פֵּרוּרִים.
 
אֵי הַכּוֹחַ יִדְחֲפֶם
הֵנָּה, הֵנָּה רַק אֵלַי.
לִבְקָרִים כָּל יוֹם וָיוֹם
מִתְרַבֶּה מִסְפַּר אוֹרְחַי.
 
הֵם מְלַקְּטִים פְּתִיתֵי לַחְמִי, 
הֵם אוֹכְלִים כָּל-כָּךְ מַהֵר.
כָּל אֶחָד חָרוֹד יֶחְרַד,
פֶּן יְקַדֵּם אוֹתוֹ אַחֵר.

זוֹ לַהֲקַת הַצִּפֳּרִים, 
כְּבָר הִיא מַכִּירָה אוֹתִי. 
אַךְ כַּמָּה הֵם נִרְעָשִׁים –
הֵם יְרֵאִים עוֹד אֶת צִלִּי.
*******************
מַה הִבְשִׁילוּ גַּן וָכֶרֶם
וְשָׂדֵנוּ כֹּה הֵנִיב!
גַּם קָצַרְנוּ, גַּם בָּצַרְנוּ
וְנָחֹג חַג הָאָסִיף.

אִם עָמַלְנוּ, אִם יָגַעְנוּ –
לְיִגְעֵנוּ יֵשׁ תַּגְמוּל.
רַב חִכִּינוּ, אַךְ זָכִינוּ,
שׁוּרוּ נָא, בָּרוּךְ הַיְּבוּל!

בְּשִׂמְחָה וָשִׁיר אָסַפְנוּ
מִן הַגֹּרֶן שֶׁפַע בָּר.
וְאָסַפְנוּ מִן הַיֶּקֶב 
רֹב תִּירוֹש וְרֹב יִצְהָר.

אִם עָמַלְנוּ...

פְּרִי כָּל עֵץ, פְּרִי תִּפְאֶרֶת
כְּבָר הַיּוֹם קָטוּף-אָסוּף,
גַּם מִלֵּאנוּ מְזָוֵינוּ
דְּבַשׁ, עָסִיס וְנֹפֶת-צוּף. 

אִם עָמַלְנוּ...
*******************
הָאַפִּיפְיוֹר אָדָם קָדוֹשׁ (אָדָם קָדוֹשׁ),
שׁוֹתֶה הוּא יַיִן בְּלִי לַחְשֹׁשׁ.
שׁוֹתֶה הוּא יַיִן כַּשִּׁכּוֹר –
הוֹ, מִי יִתְּנֵנִי אַפִּיפְיוֹר!

אַךְ הוּא, אַךְ הוּא אָדָם אֻמְלָל (מַמָּשׁ אֻמְלָל),
כִּי לֹא יָדַע נָשִׁים בִּכְלָל.
בְּמִטָּתוֹ יִרְעַד מִקֹּר –
לָכֵן אֵינֶנִּי אַפִּיפְיוֹר.

סֻלְטָאן, חֶלְקוֹ מַה טּוֹב (חֶלְקוֹ מַה טּוֹב)
כִּי פִּילַגְשִׁים יֵשׁ לוֹ לָרֹב
עַל מִטָּתוֹ יִשְׁכַּב אִתָּן –
הוֹ, מִי יִתְּנֵנִי הַסֻּלְטָאן!

אֲבָל אוֹכֵל הוּא אֶת הַלֵּב (אֶת הַלֵּב)
הוּא אַלְכּוֹהוֹל מַמָּשׁ אוֹהֵב (מַמָּשׁ אוֹהֵב),
אַךְ רֵיק מִיַּיִן הַקַּנְקָן –
לָכֵן אֵינֶנִּי הַסֻּלְטָאן!

יַמַּאי עִבְרִי צָעִיר, חָפְשִׁי (צָעִיר, חָפְשִׁי)
בְּאַהֲבָה חָשְׁקָה נַפְשִׁי:
אֹהַב גַּם יַיִן גַּם נָשִׁים
וּבְחַיַּי אֶת זֹאת אַגְשִׁים!
*******************
הָאֵר הָאוֹר לָנוּ
בּוֹא יָבוֹא יוֹם גְּאֻלָּה
*******************
וַיִּשָּׂאוּהוּ עַל הַמּוֹט
בִּשְׁנַיִם עַל הַמּוֹט.

וְהוּא סָמוּק וְהוּא מַחְמַל שִׁנַּיִם
וְצוֹחֶקֶת הַזְּמוֹרָה.

וַיִּשָּׂאוּהוּ עַל הַמּוֹט בִּשְׁנַיִם
וַיִּשָּׂאוּהוּ בִּתְרוּעוֹת זִמְרָה
וּבִשְׂחוֹקֵי הָעֲלָמוֹת.

וַיִּשָּׂאוּהוּ עַל הַמּוֹט בִּשְׁנַיִם
עַל הַמּוֹט!
*******************
הַבָּאִים יַשְׁרֵשׁ יַעֲקֹב
יָצִיץ וּפָרְחָה יִשְׂרָאֵל
וּמָלְאוּ פְנֵי-תֵבֵל תְּנוּבָה
*******************
הָבָה כֻּלָּנוּ בְּיַחַד פְּנֵי שַׁבָּת נְקַבֵּלָה.
בְּשִׁירָה וּבְזִמְרָה פְּנֵי שַׁבָּת נְקַבֵּלָה.
*******************
הָבָה לִי הַנַּעַר סֵפֶל
יַעַן כִּי צָמֵאתִי
____ כּוֹסוֹת יַיִן
____ כּוֹסוֹת יַיִן
[...]
*******************
הָבָה נָגִילָה וְנִשְׂמְחָה
הָבָה נְרַנְּנָה
עוּרוּ אַחִים בְּלֵב שָׂמֵחַ.
*******************
הָבָה נְזַמֵּרָה יַחַד,
זֶה הַשִּׁיר יַרְוֵנוּ נַחַת.
שִׁיר מִזְמוֹר לִיפַת הַתֹּאַר,
אִמְרוּ לָה עֵינַיִךְ זֹהַר.

עוּרוּ, אֶרֶץ וְשָׁמַיִם,
שִׁירוּ שִׁיר יִגַּל כַּמַּיִם.
לְבָבִי יוֹצֵא אֵלֶיהָ;
לָמָּה זֶה תַּסְתִּיר פָּנֶיהָ.
*******************
הָבָה נָרִימָה
נֵס וַאֲבוּקָה - 
יַחַד פֹּה נָשִׁירָה
שִׁיר-הַחֲנֻכָּה.

מַכַּבִּים אֲנַחְנוּ,
דִּגְלֵנוּ רָם, נָכוֹן,
בַּיְּוָנִים נִלְחַמְנוּ
וְלָנוּ הַנִּצָּחוֹן.

פֶּרַח אֶל פֶּרַח
זֵר גָּדוֹל נִשְׁזֹר,
לְרֹאשׁ הַמְּנַצֵּחַ,
מַכַּבִּי גִּבּוֹר.

*******************
הָבָה נָשִׁיר בִּצְלִיל וּבְגִיל!
מַה פִּזְמוֹן נָשִׁיר? וּנְפַזֵּם כֵּיצַד?
תְּלַת-קוֹל שֶׁלֻּכַּד אַחֲרֵי הֵידָד
לָה לָה לָה...
*******************
הָבָה שִׁיר נָשִׁיר בִּכְנַעַן
שִׁיר מוֹלֶדֶת גֵּא וָרָם.
עַד קוֹלֵנוּ הֵד לוֹ יַעַן
מִמִּדְבָּר וּתְכֵלֶת יָם.

וּבְקַצְוֵי אַרְצוֹת גּוֹלָה,
קוּם יָקוּם, קוּם יָקוּם
יֵעוֹר הָעָם.
וְעַל כֵּן שִׁיר נָשִׁירָה
כָּל עוֹד דָּם, דַּם לִבֵּנוּ חַם.
*******************
הָבוּ בִּירָה וְנָשִׁירָה
וְנָרִיעַ וְנָרֹן
וְנָרִים אֶת הַגָּבִיעַ
לְחַיֵּי בֶּן-גּוּרְיוֹן!
הָבוּ בִּירָה וְנָשִׁירָה
וְנָרִיעַ-רִיעַ-רִיעַ וְנָרֹן!
*******************
הָבוּ זֶמֶר קוֹל נָרִימָה
שִׁיר מִזְמוֹר בַּסָּךְ נַטְעִימָה
שִׂמְחוּ כִּי טוֹב רַנֵּנוּ
אֹשֶׁר כִּי מְנַת חֶלְקֵנוּ
 
נַעֲרָה לִי כֹּה נֶחְמֶדֶת
עֵינֶיהָ בִּי נוֹתֶנֶת
נִצָּנִים רֹאשָׁהּ עָטַרְתִּי
בַּגַּנִּים אִתָּהּ סוֹבַבְתִּי
 
נְעוּרִים דָּבָר נִפְלָא הוּא
צְאוּ לַגַּיְא לָאָחוּ
שִׂמְחוּ כִּי טוֹב רַנֵּנוּ
אֹשֶׁר כִּי מְנַת חֶלְקֵנוּ
*******************
הָבוּ לְבֵנִים,
אֵין פְּנַאי לַעֲמֹד 
אַף רֶגַע
בְּנוּ הַבַּנָּאִים,
אַל פַּחַד וְאַל יֶגַע
קִיר אֶל קִיר נָרִים,
מֵעַל מִכְשׁוֹל וָפֶגַע

כֻּלָּנוּ נָשִׁיר,
הִמְנוֹן בִּנְיַן אַרְצֵנוּ
בִּמְקוֹם אֶתְמוֹל 
יֵשׁ לָנוּ מָחָר
וּבְעַד כָּל קִיר,
בְּהֶנֵּף בִּנְיָנֵנוּ
עֲתִיד עַמֵּנוּ לָנוּ שָׂכָר.

הָבוּ, הָבוּ לְבֵנִים
כְּפָר, מוֹשָׁב וָקֶרֶת
שִׁירוּ זֶמֶר הַבּוֹנִים
שִׁיר בִּנְיָן וָמֶרֶץ.

*******************
הָבוּ לָנוּ יַיִן, יַיִן, –
לֹא שָׁתִינוּ עוֹד עֲדַיִן, –
הָבוּ לָנוּ יַיִן וְתִירוֹשׁ!
בְּחַיֵּינוּ לֹא נָקוּטָה,
אַף נִחְיֶה וְלֹא נָמוּתָה,
מַה טּוֹבִים, יָפִים חַיֵּי אֱנוֹשׁ!

עוּרָה, עוּרָה! 
צֵא בָּחוּר בְּמָחוֹל נִלְהָב,
שִׂישׂ וּשְׂמַח בָּחוּר!
סוּרָה, סוּרָה! 
כָּל מַר נֶפֶשׁ מַר לֵבָב
סוּרָה סוּרָה סוּר!

*******************
הָבוּ לָנוּ סוּסִים
סוּסִים אַבִּירִים
וְרוֹבֶה עַל שֶׁכֶם
עִם כַּדּוּרִים.

וְלִשְׁמֹר בַּלַּיְלָה
יִשְׁלְחוּ אוֹתִי
שֶׁלֹּא אֶתְגַּעְגֵּעַ
אֶל אֲהוּבָתִי.
*******************
הוֹי, הַבֻּבָּה הִתְקָרְרָה!
חֹם יֵשׁ לָהּ וְנַזֶּלֶת
חֹם וְנַזֶּלֶת.
הוֹי, הַבֻּבָּה הִתְקָרְרָה !
כָּל הַיּוֹם הִיא מִשְׁתַּעֶלֶת
הוֹי, הוֹי...
הַמִּסְכֵּנָה חוֹלָה חוֹלָה.

בּוֹא, בּוֹא נָא דֻּבִּי הָרוֹפֵא
לַ, לַ, לַ...

רֵד נָא מִן הָאִצְטַבָּא
רֵד אֶל הַחוֹלָה 
בּוֹא נָא, דֻּבִּי הָרוֹפֵא 
וְרַפֵּא אֶת הַבֻּבָּה;
הַמִּסְכֵּנָה חוֹלָה.
*******************
הַבּוֹנִים בַּחוֹמָה
וְהַנֹּשְׂאִים בַּסֶּבֶל
עֹמְשִׂים
*******************
הַבַּחוּרִים שֶׁלָּנוּ
יוֹדְעִים הַכֹּל.
בַּיִת לִבְנוֹת,
דֶּרֶךְ לִסְלֹל,
אוֹטוֹ לִנְהֹג
לְתַקֵּן גַּלְגַּל
הַכֹּל!

וְאֶתְמוֹל עַל יַד בֵּיתֵנוּ
בָּנוּ בַּיִת לִשְׁכֵנֵנוּ
[דִּקְלוּם: בָּנוּ הַקִּירוֹת
וְצָרִיךְ קוֹרוֹת בַּרְזֶל לְהַעֲלוֹת
מִזָּקֵן וְעַד נַעַר הִתְאַסְּפוּ
שָׁם לִרְאוֹת.
זָקֵן בָּא וּמְחַיֵּךְ:]

אֵיךְ? קוֹרָה זוֹ?
לֹא יוּכְלוּ!

[דִּקְלוּם: וַאֲנִי לַזָּקֵן:
כֵּן וָכֵן!
וְהַבַּחוּרִים - לֹא כְלוּם
עַל הַפִּגּוּם
שְׁנַיִם עָמְדוּ,
אַרְבָּעָה לְמַטָּה
עָבְדוּ וְשָׁתְקוּ]

הַבַּחוּרִים שֶׁלָּנוּ...

[דִּקְלוּם:
בֵּינֵיהֶם אֶחָד בָּחוּר כְּשִׁמְשׁוֹן
כֹּחוֹ בְּמָתְנָיו
בַּרְזֶל יָדָיו
בְּרֹאשׁ הוּא עוֹמֵד וּמְפַקֵּד:]

שִׁמְעוֹן, רֵד!
אֱחֹז!
אַחַת וּשְׁתַּיִם בְּעֶשֶׂר יָדַיִם
תְּפֹשׂ!
שָׁ – לֹשׁ!
מֵעַל הָרֹאשׁ הָרֵם!
וְהֵם הֵרִימוּ!
וְאָמַרְתִּי אֶתְמוֹל:

הַבַּחוּרִים שֶׁלָּנוּ...

*******************
הַבַּחוּרִים שֶׁלָּנוּ, הַבַּחוּרִים שֶׁלָּנוּ
יוֹדְעִים הַכֹּל, יוֹדְעִים הַכֹּל, 
יוֹדְעִים – הַכֹּל הַכֹּל:
בַּיִת – לִבְנוֹת, לִבְנוֹת,
דֶּרֶךְ – לִסְלֹל, לִסְלֹל
אוֹטוֹ – לִנְהֹג, לִנְהֹג,
לִנְהֹג, לִנְהֹג,
לְתַקֵּן גַּלְגַּל,
לִמְתֹּחַ חוּטֵי חַשְׁמַל,
הַכֹּל, הַכֹּל וְעוֹד!
*******************
הַבֵּט מִשָּׁמַיִם וּרְאֵה
כִּי הָיִינוּ לְלַעַג וּלְקֶלֶס בַּגּוֹיִים
כִּי נֶחְשַׁבְנוּ כַּצֹּאן לָטֶבַח יוּבַל
לְאַבֵּד לַהֲרֹג לְמַכָּה וּלְשִׁמְצָה וּלְחֶרְפָּה
וּבְכָל זֹאת שִׁמְךָ לֹא שָׁכַחְנוּ
נָא אַל תַּעַזְבֵנוּ!
*******************
הַבִּיטִי, הַבִּיטִי, הַבִּיטִי אֵלַי
הַבִּיטִי, הַבִּיטִי, יָשָׁר אֶל פָּנַי
לָה לָה לָה...
*******************
מִמִּזְרָח וּמִיָּם וּמִכָּל הָאַפְסַיִם
מִכֵּפֵי יְשִׁימוֹן וּמִנֵּבֶךְ הַמַּיִם
בּוֹעֲרִים לְבָבוֹת, מוּשָׁטוֹת הַיָּדַיִם –
הַבַּיְתָה,
הַבַּיְתָה, הַבַּיְתָה, הַבַּיְתָה, הַבַּיְתָה.

וּמָה אֵשׁ הָרוֹבִים וְאֵימַת בּוֹר הַכֶּלֶא
מַחְשַׁכֵּי מְצֻלָּה וְשִׁנֵּי צוּר הַסֶּלַע
לְנִשְׁמַת יְהוּדִי שְׁבוּיַת אוֹר הַפֶּלֶא –
הַבַּיְתָה,
הַבַּיְתָה, הַבַּיְתָה, הַבַּיְתָה, הַבַּיְתָה.

וְעָטוּר עֶשֶׂב-יָם לְרֹאשִׁי כְּמִקְלַעַת
בְּעֵינַיִם כְּבוּיוֹת מַצְנִיעוֹת אֶת הַלַּהַט
אֶתְרַפֵּק עַל הַחוֹף בִּדְמָמָה מְשַׁוַּעַת –
הַבַּיְתָה,
הַבַּיְתָה, הַבַּיְתָה, הַבַּיְתָה, הַבַּיְתָה.

וּרְאִיתֶם אֶת דְּמוּתִי בֶּעָנָן הַנּוֹסֵעַ
וּרְאִיתֶם אֶת דְּמוּתִי בְּאוֹר יוֹם הַגּוֹוֵעַ
וְקוֹלִי יִרְדָּפְכֶם, לֹא נֻחַם לֹא רוֹגֵעַ –
הַבַּיְתָה,
הַבַּיְתָה, הַבַּיְתָה, הַבַּיְתָה, הַבַּיְתָה, הַבַּיְתָה.
*******************
הֲבֵן יַקִּיר לִי אֶפְרַיִם
אִם יֶלֶד שַׁעֲשֻׁעִים
*******************
הֲבֵן יַקִּיר לִי אֶפְרַיִם
אִם יֶלֶד שַׁעֲשֻׁעִים
כִּי-מִדֵּי דַבְּרִי בּוֹ
זָכֹר אֶזְכְּרֶנּוּ עוֹד
עַל-כֵּן הָמוּ מֵעַי לוֹ
*******************
תּוּק תּוּק תּוּק...

מִי זֶה דּוֹפֵק שָׁם?
מִי זֶה דּוֹפֵק שָׁם?
אֲנַחְנוּ הַבַּנָּאִים,
בַּיִת גָּדוֹל בּוֹנִים.

הִנֵּה כָּךְ:
אֶבֶן עַל אֶבֶן פֹּה מַנִּיחִים
וְהַקִּירוֹת לְאַט מִתְרוֹמְמִים.

בַּיִת גָּדוֹל לָנוּ
הָבָה וְנִשְׂמַח כֻּלָּנוּ!
לָה לָה לָה...
*******************
מִשָּׁמַיִם רַד-רַד-רַד
מִדַּרְדֵּר וּבָא בָּרָד
עַל שָׂדוֹת הוּא מִתְגַּלֵּשׁ 
עַל עֵצִים הוּא מְקַשְׁקֵשׁ.

בְּשׁוֹטִים שֶׁל קֹר מַצְלִיף 
עַל גַּב אֹהֶל, עַל גַּב צְרִיף,
עַל חַלּוֹן הוּא מְתַקְתֵּק,
אֵי-שָׁם דֶּלֶת – מִדַּפֵּק.

אַט-לְאַט לְךָ, בָּרָד!
בַּפַּרְדֵּס תַּפּוּז יִרְעַד,
בַּשָּׂדֶה חִטָּה תִּפֹּל
וְשׁוֹשָׁן – מֵעַל גִּבְעוֹל.

אָנָּא, אָנָּא הַבָּרָד!
בְּגַנִּי הַפּוֹל נָבַט,
אֹהֶל, צְרִיף אַל תַּכֶּה,
פֶּן תִּינוֹק שֶׁלִּי יִבְכֶּה.
*******************
הָיוּ יָמִים שֶׁל תְּכֵלֶת בָּרָקִיעַ
קָדִימָה צָעֲדוּ גְּדוּדִים בָּרְחוֹב.
מִן הַפַּרְבָר אֵלֵינוּ הִיא הוֹפִיעָה,
כִּי לַפַּרְבָר הִגִּיעַ קוֹל הַתֹּף.

הַגְּדוּדָנִים בְּחֹד חֻדֵּי הַכִּידוֹנִים,
הַגְּדוּדָנִים נִשְׁבַּעְנוּ לְזָכְרֵךְ.
נִשְׁבַּעְנוּ לְזָכְרֵךְ בְּשִׁיר וּבִרְנָנִים,
נִשְׁבַּעְנוּ לָךְ וּלְפַרְבָרֵךְ.
הַגְּדוּדָנִים בְּחֹד חֻדֵּי הַכִּידוֹנִים,
הַגְּדוּדָנִים – נֵלֵךְ!

עוֹד יֵשׁ יָמִים שֶׁל תְּכֵלֶת בָּרָקִיעַ,
הַבַּת, אֶל לְבָבֵנוּ נְאַמְּצֵךְ.
רְאִי, הַבַּת, תֻּפֵּנוּ לָךְ מֵרִיעַ,
לִבֵּנוּ שֶׁבִי לָךְ וּלְאַרְצֵךְ.

הַגְּדוּדָנִים...

עוֹד יוֹם יָבוֹא שֶׁל תְּכֵלֶת בָּרָקִיעַ,
עוֹד יוֹם יָבוֹא שֶׁל שֶׁמֶשׁ בֶּהָרִים.
וְקוֹל תֻּפִּים יָשׁוּב עוֹד וְיַגִּיעַ,
יָשׁוּב עוֹד לְבַקְּשֵׁךְ בַּפַּרְבָרִים.

הַגְּדוּדָנִים...
*******************
עָמַד הַגְּדִי אֶל מוּל הָרְאִי,
סֶרֶט קָשַׁר עַל הַצַּוָּאר.
מִתְהַדֵּר, מִתְגָּאֶה,
מַה-יָּפֶה וּמַה-נָּאֶה,
עִם סֶרֶט עַל הַ, עַל הַצַּוָּאר!

בָּאוּ גְּדָיִים מִכָּל הַכְּפָר
סֶרֶט רָאוּ עַל הַצַּוָּאר.
צָחֲקוּ לַסֶּרֶט, גַּם לַגְּדִי:
"הוּא כְּמוֹ גְּבֶרֶת מוּל הָרְאִי
עִם סֶרֶט עַל הַ, עַל הַצַּוָּאר!
*******************
הַגִּידוּ חֶבְרַיָּא, מַדּוּעַ
בְּרַעַם תּוֹתָח הַחוֹלֵף
נִשְׁמָע עוֹד הַהֵד שֶׁל גַּעְגּוּעַ
עוֹלֶה בַּשְּׂדֵרוֹת שֶׁל הַלֵּב?

הַגִּידוּ חֶבְרַיָּא, מַדּוּעַ
הַמָּוֶת נִצָּב אֶל הַסַּף
לְטַעַם חַיֵּינוּ יֵשׁ טַעַם
דַּוְקָא שִׁבְעָתַיִם בַּקְּרָב?

הַגִּידוּ חֶבְרַיָּא, מַדּוּעַ
פּוֹרְחִים הַגַּנִּים בִּשְׂדֵה קְרָב?
כָּל פֶּרַח זֶה אָח שֶׁהֵנִיחַ
אָחוֹת יְקָרָה שֶׁאָהַב.

הַגִּידוּ חֶבְרַיָּא מַדּוּעַ
תָּמִיד הוּא אִתָּנוּ הָאָח?
אֲנַחְנוּ נַעֲבֹר עִם הָרוּחַ,
אֶת זֶה שֶׁנָּפַל לֹא נִשְׁכַּח.
*******************
הַגִּידוּ לִי: אֵיכָה  אָשִׁיר
בְּעֵת אֲשֶׁר שִׁירָה תֵּמַר לִי,
עֵת שִׁמָּמוֹן יָעִיק לִבִּי
וְהָעוֹלָם כֻּלּוֹ יֵצַר לִי?!

הַגִּידוּ לִי, הַגִּידוּ לִי,
הַגִּידוּ לִי, הַגִּידוּ לִי.

וְיוֹם יָבוֹא בִּשְׁנַת עָפָר
כָּל יְגוֹנַי לָעַד יִדֹּמּוּ
וְלִשְׁאֵלַת – "הַגִּידוּ לִי"
אֲנִי אֶדֹּם כַּאֲשֶׁר תִּדֹּמּוּ. 

הַגִּידוּ לִי...
*******************
הַגִּידִי יַלְדָּתִי מַדּוּעַ,
מַדּוּעַ אֲנָשִׁים כֹּה קְטַנִּים?
וְאָדָם אֶל אָדָם עֲלֵי קַרְקַע
כְּכוֹכָב אֶל כּוכָב בַּמְּרוֹמִים.
*******************
הַגִּידִי לִי שְׁמֵךְ
וְאֵדָעֵךְ
כִּי כֻּלֵּךְ, כֻּלֵּךְ רָז.
*******************
קְהַל גַּנָּנִים טוֹבִים אָנוּ,
מַעֲדֵר, מַשְׁפֵּךְ נִקַּח לָנוּ.
אֶל הַגִּנָּה הָרַעֲנָנָה
אָנוּ הוֹלְכִים, עֵדָה קְטַנָּה.
אֶל הַגִּנָּה הָרַעֲנָנָה
אָנוּ הוֹלְכִים, עֵדָה קְטַנָּה.

אֵת וּמַעֲדֵר חִישׁ נִקָּחָה
וּבַמַּעְגָּל נַעֲמֹד כָּכָה.
נַחְפֹּר, נַעֲדֹר מִבְּלִי הֶרֶף
מִן הַבֹּקֶר עַד הָעֶרֶב.
נַחְפֹּר, נַעֲדֹר מִבְּלִי הֶרֶף
מִן הַבֹּקֶר עַד הָעֶרֶב.

אֵלִי, שְׁמַע-נָא תְּפִלָּתֵנוּ,
הוֹרֵד הַגֶּשֶׁם עַל גַּנֵּנוּ.
לָה לָה לָה לָה לָה
הוֹרֵד הַגֶּשֶׁם עַל גַּנֵּנוּ.
לָה לָה לָה לָה לָה
הוֹרֵד הַגֶּשֶׁם עַל גַּנֵּנוּ.
*******************
הֵי הַבֵּט נָא, אֵיזֶה לַיְלָה, אֵיזֶה לַיְלָה מִסָּבִיב!
יֵשׁ לִי רֹשֶׁם, מִתְכַּיֶּפֶת נְסִיעָה קְטַנָּה בְּגִ'יפּ,
מִתְכַּיֶּפֶת, מִתְכַּיֶּפֶת,
נוּ, אִם כָּךְ, עֲלִי מַהֵר,
עוֹד תִּרְאִי עַכְשָׁו יַלְדֹּנֶת, אֵיךְ הַגִּ'יפּ הַזֶּה דּוֹהֵר!

מַה זֶה שָׁם מִימִין, הַגִּידָה?
זֶהוּ כְּפָר, שְׁמוֹ אוּם-אֶל-שֵׁיךְ,
וּמִשְּׂמֹאל?
זֶה קְיוֹסְק שֶׁל גְּלִידָה.
הֵי, מַדּוּעַ תְּחַיֵּךְ?
כִּי אַתְּ כֹּה תְּמִימָה, יַלְדֹּנֶת,
מַה אֹמַר לָךְ וְאוֹסִיף –
מְכַּיְּפִים פֹּה לֹא עַל גְּלִידָה, מְכַּיְּפִים פֹּה רַק עַל גִּ'יפּ!

הֵי הַגִּ'יפּ, הֵי הַגִּ'יפּ
אֵיזֶה לַיְלָה מִסָּבִיב!
שְׁמַע נָא, אִיצִיק!
מַה יֵּשׁ, רִנָּה?
קַח קְצָת שְׂמֹאלָה,
קַח יָמִינָה!
כָּל אֶחָד הֲלֹא יַגִּיד,
הָעִקָּר בַּגִּ'יּפּ זֶה סְפִּיד!
חִישׁ כָּרוּחַ נַעֲבֹר –
בְּרֶקְסְ! עֲצֹר! עֲצֹר!

שְׁמַע נָא, אִיצִיק
מַה יֵּשׁ, רִנָּה?
בְּחַיֶּיךָ, תֵּן לִנְהֹג!
לָמָּה זֶה אַתְּ מִתְעַקֶּשֶׁת בְּנֵי אָדָם פֹּה לַהֲרֹג?
תֵּן לִנְהֹג קְצָת, בְּחַיֶּיךָ, גַּם לִזְבוּב זֶה לֹא יַזִּיק...
טוֹב, אֶתֵּן גַּם לָךְ, יַלְדֹּנֶת, קְצָת בַּהֶגֶה לְהַחֲזִיק.
זֶה הַסְּטַרְטְ, זֶה הַמַּפְתֵּחַ, זֶה הַקְּלַץ', זֶה הַבֶּנְזִין,
הָרֶוֶּרְס נִמְצָא, הַבִּיטִי, פֹּה מִלְּמַעְלָה, לֹא מִימִין.
הֵי הַגִּ'יפּ, אֲנִי נוֹהֶגֶת! מַהֲלַךְ רִאשׁוֹן, שֵׁנִי –
קְלַץ', בֶּנְזִין, עַכְשָׁו בְּסֵדֶר!
הַנַּהֶגֶת, זוֹ אֲנִי!
 
הֵי הַגִּ'יפּ, הֵי הַגִּ'יפּ
אֵיזֶה לַיְלָה מִסָּבִיב!
מַה יֵּשׁ, אִיצִיק?
אוֹי שִׁמְעִי נָא,
קְחִי קְצָת שְׂמֹאלָה,
קְחִי יָמִינָה!
כָּל אֶחָד הֲלֹא יַגִּיד,
הָעִקָּר בַּגִּ'יּפּ זֶה סְפִּיד!
חִישׁ כָּרוּחַ נַעֲבֹר –
בְּרֶקְסְ! עֲצֹר! עֲצֹר!

דּוֹהֲרִים, עוֹבְרִים אֲנַחְנוּ, הַדְּרָכִים עוֹנוֹת בְּשִׁיר,
וְהַכְּבִישׁ מֵאֲחוֹרֵינוּ, כְּמוֹ פַּס אָרֹךְ מַשְׁחִיר,
אַל תַּזְכִּירִי אֶת הַפַּסִּים!
נוּ, מַה יֵּשׁ לְהִתְבַּיֵּשׁ?
חוּץ מִפַּס שֶׁעַל הַדֶּרֶךְ, גַּם הִשְׁאַרְנוּ פַּס שֶׁל אֵשׁ!

אִיצִיק, שְׁמַע נָא, קַח יָדַיִם!
אוֹי, עִזְבִי, זֶה לֹא נוֹרָא...
אִי אֶפְשָׁר לִנְסֹעַ כָּכָה!
אֲבָל זֹאת לֹא הַצָּרָה,
נַעֲצֹר תַּ'גִּ'יפּ לְרֶגַע...
זֶה חֲסַר כָּל הִגָּיוֹן –
דַּוְקָא סְפִּיד אֲנִי נוֹתֶנֶת,
פַּנְצֶ'ר! אֵיזֶה מִין חֶרְבּוֹן!

הֵי הַגִּ'יפּ, הֵי הַגִּ'יפּ,
אֵיזֶה לַיְלָה מִסָּבִיב!
מַה יֵּשׁ אִיצִיק?
הֵי, שִׁמְעִי נָא,
קְחִי קְצָת שְׂמֹאלָה,
קְחִי יָמִינָה!
כָּל אֶחָד עַכְשָׁו יַגִּיד –
שֶׁהַפַּנְצֶ'ר בָּא מִסְּפִּיד
פֹּה נֵשֵׁב עַד בֹּקֶר אוֹר
גִּ'יפ! עֲצֹר! עֲצֹר!
*******************
הַגָּלִילָה, הַגָּלִילָה
הַגָּלִילָה, הַגָּלִיל

אֵל יִבְנֶה הַגָּלִילָה
הַגָּ-גָּלִילָה, הַגָּלִיל
*******************
וְעַתָּה, אַחִים, נַעְפִּילָה,
נַעֲלֶה בְּרֹאשׁ הָרִים.

הַגָּלִילָה!
הַגָּלִילָה!
פְּעָמֵינוּ נָא נָרִים.

עוֹד רַבָּה שָׁם הַקַּדַּחַת
וּשְׁמָמָה עַל כָּל שְׁבִיל.

נַעֲלֶה
וּבְלִי כָּל פַּחַד
נְחַיֶּה אֶת הַגָּלִיל!
*******************
הוֹלֵךְ הַגָּמָל, פּוֹסֵעַ לַנָּמָל,
מִשָּׁם יָבִיא זִיפְזִיף לְתֵל אָבִיב.
*******************
עֲרוּגָה קְטַנָּה לִי, מַשְׁפֵּךְ לִי קָטָן,
אָקוּם וְיָצָאתִי עִם בֹּקֶר לַגַּן.
נוֹצֵץ הוּא בַּשֶּׁמֶשׁ, עוֹמֵד וּמְחַכֶּה:
מָתַי כְּבָר יָבוֹא הַגַּנָּן הַמַּשְׁקֶה?

שָׁלוֹם, גַּן הַחֶמֶד, נָטְעָה פֹּה יָדִי.
הִנֵּנִי, הִנֵּנִי, אֲנִי עִם כַּדִּי.
עִם שֶׁמֶשׁ, עִם רוּחַ אַשְׁקֶה פֹּה בְּגִיל,
כָּל פֶּה הַפָּתוּחַ שֶׁל צֶמַח, שָׁתִיל.
*******************
עֲרוּגָה קְטַנָּה לִי, מַשְׁפֵּךְ לִי קָטָן,
אָקוּם וְיָצָאתִי עִם בֹּקֶר לַגַּן.
נוֹצֵץ הוּא בַּשֶּׁמֶשׁ, עוֹמֵד וּמְחַכֶּה:
מָתַי כְּבָר יָבוֹא הַגַּנָּן הַמַּשְׁקֶה?
*******************
הַגַּנֶּנֶת נִצָּה
הִיא בַּגַּן הִפְלִי...
לֹא!
אַל תְּדַבְּרוּ דְּבָרִים גַּסִּים
הִיא הִפְלִיגָה מִפְרָשִׂים!

הַגַּנֶּנֶת שָׂרָה
הִתְחַלְּקָה עַל חֲ...
לֹא!
אַל תְּדַבְּרוּ דְּבָרִים גַּסִּים
הִתְחַלְּקָה עַל חֲצִילִים!
*******************
הַגֶּנֶרָל הַמֶּקְסִיקָנִי קַסְטַנְיֶטַס
הָיָה אָדָם מְאוֹד חָשׁוּב, מְאוֹד גָּדוֹל
הַגֶּנֶרָל הַמֶּקְסִיקָנִי קַסְטַנְיֶטַס
הָיָה תִּפְאֶרֶת הַמְּדִינָה *וְכֹּל-יָכוֹל

שִׁשָּׁה רוֹבִים הָיוּ שְׁמוּרִים אֶצְלוֹ בַּבַּיִת
וּבַפִיאֶסְטָה לִכְבוֹדוֹ מָחֲאוּ כַּפַּיִם
הוּא הִתְהַלֵּךְ עָנוּד מֶדַּלְיוֹת מְלוֹא חָזֶה
הַגֶּנֶרָל הָיָה גָּדוֹל – מַמָּשׁ כָּזֶה

הַגֶּנֶרָל, הַגֶּנֶרָל
הָיָה יָקָר כֹּה לַאֻמָּה
וּמִשּׁוּם כָּךְ הַגֶּנֶרָל
הֻרְחַק מִקְּרָב וּמִלְחָמָה
פֶּן יֵהָרֵג, פֶּן יִפָּצַע
פֶּן בְּרֹאשׁוֹ תִּפְגַּע פְּצָצָה
הַגֶּנֶרָל, הַגֶּנֶרָל
הָיָה חָשׁוּב לָכֵן חֲבָל
חֲבָל!

הַגֶּנֶרָל הַמֶּקְסִיקָנִי קַסְטַנְיֶטַס
מִלֵּא תָּמִיד אֶת *הוֹרָאוֹת הַמִּפְקָדָה
וּכְמוֹ כֻּלָּם הָיָה חוֹגֵר הוּא פִּיסְטוֹלֶטַס
כְּשֶׁהָלַךְ אֶל הַמִּשְׂרָד לַעֲבוֹדָה

וּבִפְקֻדּוֹת הַמִּפְקָדָה הַמֶּקְסִיקָנִית
הָיָה כָּתוּב שֶׁהוּא צָרִיךְ לָשֶׁבֶת בַּיִת
כִּי כָּל קָצִין בַּמְּדִינָה, אִם הוּא מֻכְשָׁר,
צָרִיךְ לִשְׁמֹר חַיֵּי עַצְמוֹ מִכָּל מִשְׁמָר

הַגֶּנֶרָל, הַגֶּנֶרָל...

הַגֶּנֶרָל הַמֶּקְסִיקָנִי קַסְטַנְיֶטַס
לֹא הִשְׁתַּתֵּף לָכֵן אַף פַּעַם בִּקְרָבוֹת
וְכָל הָעָם כּוֹלֵל אֶת כָּל הַסֶּנְיוֹרִיטַס
הָיָה רוֹחֵשׁ לוֹ אַהֲבָה וְרֹב כָּבוֹד

עִם גֶּנֶּרָלִים הוּא יָשַׁב עַל הַוֶּרַנְדּוֹת
הֵם יְדִידִים הָיוּ לַיַּיִן וְלַבַּנְז'וֹ
וְעֵת בַּגְּבוּל הַמְּרֻחָק הַקְּרָב סָעַר
הָיוּ עוֹמְדִים כְּאִישׁ אֶחָד מוּל הַמִּסְדָּר

הַגֶּנֶרָל, הַגֶּנֶרָל...

הַגֶּנֶרָל הַמֶּקְסִיקָנִי קַסְטַנְיֶטַס
בָּא לַפִיאֶסְטָה שֶׁעָרְכוּ אָז לִכְבוֹדוֹ
וּכְשֶׁאָכַל עֶשְׂרִים פַּסְיוֹנִים וְקוֹטְלֶטַס
הוּא הִתְפּוֹצֵץ, וְזֶה הִזִּיק לִבְרִיאוּתוֹ

וּכְשֶׁהוּא מֵת, אָז הַנָּשִׂיא דּוֹן דֶּה גָּדוֹלְיוֹ
בֵּין אַרְבָּעִים קְצִינִים חִלֵּק אֶת הַמֶּדַּלְיוֹת
וְתוֹתָחִים יָרוּ מָאתַיִם אֲלֻמּוֹת
וְאֶת הַפִּיאַצָה הַגְּדוֹלָה קָרְאוּ בִּשְׁמוֹ

הַגֶּנֶרָל, הַגֶּנֶרָל...
*******************
גֶּשֶׁם גֶּשֶׁם בָּא סוֹף סוֹף!
טִיף-טִיף-טִיף וְטוֹף-טוֹף-טוֹף!
בָּא הַגֶּשֶׁם גֶּשֶׁם טוֹב,
כֹּה קָרִיר וְכֹה רָטֹב.

גֶּשֶׁם גֶּשֶׁם גֶּשֶׁם זַךְ
מִי הִרְטִיב אוֹתְךָ כָּל כָּךְ?
טִיף-טִיף-טוֹף וְטוֹף-טוֹף-טִיף!
מִי אוֹתְךָ כָּל כָּךְ הִרְטִיב?
*******************
שָׁר הַדְּרוֹר: קַר לִי קַר,
כִּי יָרַד הַמָּטָר;
נוֹצוֹתַי רְטֻבּוֹת,
קַר לִי קַר, קַר לִי קַר!

שָׁר הָעֵץ: טוֹב לִי טוֹב,
כִּי הַגֶּשֶׁם בָּרְחוֹב,
אוֹהֲבִים עֲנָפַי
לִטּוּפוֹ הָרָטֹב!

סָח כְּלַבְלָב לִכְלַבְלָב:
בּוֹא נָרוּץ, בּוֹא נָרוּץ,
כִּי לֹא טוֹב, כִּי רָטֹב,
כִּי הַגֶּשֶׁם בַּחוּץ.

וְשָׁרִים הַפְּרָחִים:
לַמָּטָר הַבְּרָכָה,
כִּי חִכְּתָה אֲדָמָה,
כִּי נָשְׁמָה לִרְוָחָה.

*******************
הַגֶּשֶׁם, הַגֶּשֶׁם חָלַף וְהָלַךְ לוֹ,
הָעֲנָנִים הִתְפַּזְּרוּ וְאֵינָם,
הַשָּׂדוֹת מוֹרִיקִים וּמְשַׂגְשְׂגִים.
*******************
זָכוֹר אֶזְכֹּר: מֵעֲבָרִים
נִצְּבוּ הָרִים כְּנֵד;
מֵרֹאשׁ פִּסְגָּה בְּשִׁיר אַרְעִים,
אֶקְרָא: הֵידָד, הַנְּעוּרִים!
וַיַּעַן הֵד.

עָבְרוּ שָׁנִים. הוּעַם הַפָּז,
פְּסָגוֹת הָפְכוּ מִישׁוֹר.
אַךְ הֵד-הָרִים צָלוּל וָעָז
אַךְ הֵד-הָרִים עַתָּה כְּאָז
זָכוֹר אֶזְכֹּר.

אַשְׁרֵי הַלֵּב אֲשֶׁר הִצִּיל
לְיוֹם עֶבְרָה וָאֵיד –
וְלוּ רַק דְּמוּת, וְלוּ רַק צְלִיל,
וְלוּ רַק צֵל-אוֹרָה קַלִּיל,
וְלוּ רַק הֵד.
*******************
עַלִּיזִים הֵם חַיֵּינוּ
בִּתְקוּפַת הַנְּעוּרִים
סֹבִּי הוֹרָה, הוֹרָתֵנוּ
גַּם לֵילוֹת וְגַם יָמִים.

הַהֵדִים בַּתָּבוֹר
אוֹת קְדוּמִים לְזֶה הַדּוֹר.
הַחֶבְרָה בְּעֵין דּוֹר
תְּשַׁבֵּחַ הַתָּבוֹר.

הַתָּבוֹרָה! 
רִקְדוּ הוֹרָה!
הֵי! הֵי! הַתָּבוֹר!
*******************
עַל סַף הַכַּוֶּרֶת צִרְעָה אַכְזָרִית
אֶת עַם הַדְּבוֹרִים זָמְמָה לְהַכְרִית.
שָׁלְפָה אֶת הָעֹקֶץ אַחַת זַמְזוּמָה
וּמֵתָה כְּדֵי לְהַצִּיל אֶת עַמָּהּ.

זוּם זוּם זוּם זוּם זוּם זוּם עֹז וְאוֹרָה
שִׁיר זִכָּרוֹן לִדְבוֹרָה גִּבּוֹרָה

הַשֶּׁמֶשׁ יוֹרֶדֶת, הַשֶׁמֶשׁ תִּזְרַח
גְּבוּרַת זַמְזוּמָהּ לְעוֹלָם לֹא נִשְׁכַּח
וּפֶרַח אֶל פֶּרַח בְּזִיו הַחַמָּה
יָשִׁירוּ אִתָּנוּ לִכְבוֹד זַמְזוּמָהּ.

זוּם זוּם זוּם...
*******************
בַּגַּן פָּרַח הַוֶּרֶד, 
פָּרְחָה הַחַמָּנִית, 
בָּאָה מִן הַמִּכְוֶרֶת
דְּבוֹרָה זַמְזְמָנִית.

יָפוֹת, שְׁקוּפוֹת כְּנָפֶיהָ,
וְזִמְזוּמָהּ מָה רַן, 
יִשָּׂא רֹאשׁוֹ אֵלֶיהָ
כָּל פֶּרַח שֶׁבַּגַּן.

"בְּמִי, בְּמִי בּוֹחֶרֶת
דְּבוֹרָה זַמְזְמָנִית?"
יִשְׁאַל אוֹתָהּ הַוֶּרֶד, 
תִּשְׁאַל הַחַמָּנִית.

"בָּחוֹר אֶבְחַר בַּוֶּרֶד,
פָּרַח לְמַעֲנִי,
אָבִיאָה לַכַּוֶּרֶת
הַדְּבַשׁ הָרֵיחָנִי".
*******************
בּוֹא נָא דּוֹד
רְאֵה נָא דֹּב
יֵשׁ לִי כֹּה נֶחְמָד וָטוֹב
אוֹי אֲנִי יָרֵא כָּל כָּךְ 
אַל תִּירָא דּוֹד אַל תִּבְרַח
הוּא לֹא חַי
וְאוּלַי הוּא רַק יָשֵׁן
אָמְנָם כֵּן,דֹּב יָשֵׁן
הִזָּהֵר פֶּן יִתְעוֹרֵר
חִישׁ יִקְפֹּץ יֹאחַז בְּךָ
וֶאֱכֹל יֹאכַל אוֹתְךָ

*******************
מִי הוּא זֶה אֲשֶׁר שָׁכַח
אֶת הַשֵּׂכֶל בַּמִּטְבָּח,
וּבִמְקוֹם הַהַגָּדָה
אֶת כְּרֵסוֹ מִלֵּא גְּלִידָה?

זֶה הַדֹּב הַצָּהֹב
בֶּן הַפִּיל אֲחִי הַקּוֹף.

וְאוּלַי זֶה לֹא הַדֹּב
כִּי הַדֹּב הוּא יֶלֶד טוֹב,
וְאוּלַי זֶה אַךְ וְרַק
בֶּן דּוֹדִי וּשְׁמוֹ יִצְחָק?

כַּמּוּבָן, כַּמּוּבָן,
זֶה יִצְחָק, שׁוֹבָב קָטָן!

וְאוּלַי תַּגִּידוּ לִי
מִי הִרְבִּיץ לְנָעֳמִי
וְהִרְבִּיץ לָהּ הַרְבָּצָה
עַל הַמֵּצַח בְּמַצָּה?

זֶה הַדֹּב...
*******************
הַדֻּבְדְּבָן פּוֹרֵחַ
הַי לוּלִינְקוּ לוּלוּ
וּבִי דָּמִי רוֹתֵחַ
הַי לוּלִינְקוּ לוּלוּ
גָּמְלוּ כְּבָר הַפְּרָחִים
מְשַׂגְשְׂגִים בַּגַּן
נֶאֱמָן יָדִיד, נֶאֱמָן
הַי לוּלִינְקוּ לוּלוּ

בַּחוּץ כַּלְבָּה נוֹבַחַת
הַי לוּלִינְקוּ לוּלוּ
בַּקֵּן צִפּוֹר נֶאֱנַחַת
הַי לוּלִינְקוּ לוּלוּ
נָבְלוּ כְּבָר הַפְּרָחִים
וְנֶעֶלְמוּ מִגַּן
נֶאֱמָן, יָדִיד, נָאֱמָן
הַי לוּלִינְקוּ לוּלוּ
*******************
בּוּ-בּוּ-בּוּ-בּוּ הַדֻּבִּים
מִי כָּמוֹנוּ הַדֻּבִּים?

כָּל הַחֹרֶף נוּם-נוּם-נוּם
וּבַקַּיִץ קוּם-קוּם-קוּם

בּוּ-בּוּ-בּוּ-בּוּ הַדֻּבִּים
מִי כָּמוֹנוּ הַדֻּבִּים?

עַל עֵצִים נְטַפֵּס
דְּבַשׁ מָתוֹק נְחַפֵּשׂ
*******************
אֲנִי דַּחְלִיל, שׁוֹמֵר הַגַּן,
לֹא אָנוּם וְלֹא אִישַׁן.
בַּלַּיְלָה קַר, בַּיּוֹם לִי חַם,
רֹאשִׁי – עָצִיץ, עֵינַי - פֶּחָם.
רַגְלַי – מַקֵּל, יָדַי – עָנָף,
בְּרַח מִפֹּה, צִפּוֹר כָּנָף!
*******************
זֶה יוֹם תָּמִים
וְגַם יוֹמַיִם
יָשַׁב דַּיָּג
עַל נַחַל מַיִם.
יָשַׁב עָיֵף
יָשַׁב יָגֵעַ
וּלְבַסּוֹף
צָד צְפַרְדֵּעַ!
*******************
הַדְלִיקוּ נֵרוֹת
נֵרוֹת רַבִּים
לִכְבוֹד הַחֲנֻכָּה

הָנִיפוּ דְּגָלִים
דְּגָלִים רַבִּים
לִכְבוֹד הַמַּכַּבִּים
*******************
דְּרוֹרִי דְּרוֹרִי נָא אֱמֹרִי
לְאָן בְּלִי הֶרֶף כֹּה תְּמַהֵרִי
וּלְאָן תָּעוּפִי כֵן?

אָעוּף אָעוּפָה לִמְעוֹנָתִי
יְלָדִים שִׁשָּׁה מְשׂוֹשׂ-חַיָּתִי
מְחַכִּים לִי בַּקֵּן.
*******************
חִטָּה זְקוּפָה עוֹמְדָה כַּיַֹּעַר
וּלְנֹגַהּ שֶׁמֶשׁ מַזְהִיבָה,
וְאָנוּ פֹּה נִצְעַד הַרְחֵק מִצְעַד הַנֹּעַר
וְזִמְרָתֵנוּ תִּתְפַּשֵּׁט בָּעֲרָבָה.
הַהֵד פּוֹלֵחַ בָּאֲוִיר.

מוֹבִיל קָדִימָה דֶּגֶל תְּכֵלֶת,
שְׂדוֹת מוֹלֶדֶת מִסָּבִיב,
וְשֶׁמֶשׁ אוֹר שִׂמְחָה, חֶדְוָה וְזִיו קוֹרֶנֶת.
צוֹעֵד פֹּה נֹעַר הַמַּזְהִיב כֻּלּוֹ אָבִיב
הַהֵד הַהֵד פּוֹלֵחַ הָאָבִיב.

יַלְדֵי הָרִים שָׂדוֹת אֲנַחְנוּ,
עַזָּה אַהֲבָתֵנוּ לַמְּכוֹרָה,
וְטָסָה עָפָה מַעְלָה הָלְאָה זִמְרָתֵנוּ,
מֵעַל אַרְצֵנוּ, אֶרֶץ שֶׁמֶשׁ וְאוֹרָה.
הַהֵד הַהֵד צַלְצֵל בְּשִׁיר אוֹרָה!
*******************
הַהֲדָרִים עוֹדָם פּוֹרְחִים
הָבָה נִשְׁתֶּה מִיץ תַּפּוּזִים
לֹא נִשְׁתֶּה אַלְכֶּהוֹל עוֹד
לֹא נִשְׁתַּכֵּר כְּמוֹ לוֹט
בִּמְקוֹם גָּזוֹז נִשְׁתֶּה רַק
מִיץ אֶשְׁכּוֹלִיּוֹת!

מִילְיוֹנִים תַּפּוּזִים הֵם
בְּתָאֵי הָאֳנִיּוֹת
כָּל הַיָּמִים שָׁטִים הֵם
לְכָל מִינֵי אֲרָצוֹת
מֵהוֹדוּ, אַרְצוֹת הַגַּנְגֶּס
וְעַד לְקָנָדָה
מַה טּוֹב הוּא הָאוֹרַנְגֶ'ס
כָּל יֶלֶד זֹאת יֵדַע!

הַהֲדָרִים...

בְּגַן-עֵדֶן כֵּן יָדוּעַ
נָתַן הוּא הַנָּחָשׁ
לְחַוָּה הַתַּפּוּחַ
הֵן כָּתוּב כָּךְ בַּחֻמָּשׁ
וְעַל זֶה אֵין וִכּוּחַ
מוּבָן זֶה מֵאֵלָיו
שֶׁזֶּה הָיָה תַּפּוּחַ
תַּפּוּחַ הַזָּהָב!

הַהֲדָרִים...

וְהַוִּיטָמִינִים הַמְּפֻרְסָמִים
יֶשְׁנָם מִכָּל הַמִּינִים
גַם בְּמִיץ שֶׁל תַּפּוּזִים
וְאִם עוֹד לֹא נִסִּיתָ
לִשְׁתּוֹת גָּזוֹז תַּכְנִיס
טֶרֶם שֶׁשָּׁתִיתָ
מִסְפַּר טִפּוֹת עָסִיס

הַהֲדָרִים...
*******************
הוֹ, לֵילוֹת יְרוּשָׁלַיִם
הוֹ, שָׁעָה שְׁלִישִׁית בְּלֵילוֹת רָמָדָן
בְּהִנָּתֵן צִלְצוּלֵי פַּעֲמוֹנִים
בְּדוּמִיָּה כְּפַטִּישִׁים עַל סְדָן
דִּין דָּן, דִּין דָּן...
וְעָנָה הֵד לְבָבִי
וְעָנוּ מִסָּבִיב הָרִים
אַלְפַּיִם לַחֻרְבָּן
דִּין דָּן, דִּין דָּן...
*******************
הוֹ, צַלְצְלוּ בַּמְּצִלְתַּיִם,
הַיְּלָדִים, וּשְׂאוּ רֹן,
וּצְאוּ בִּמְחוֹל מַחֲנַיִם
לַמַּעְגָּל, יַלְדוֹת חֵן.
תְּנוּ זֶה  אֶל זֶה יָדַיִם
וּצְאוּ לָשִׂישׂ בַּכַּר.
הוֹ, צַלְצְלוּ בַּמְּצִלְתַּיִם –
בָּא קֵץ לַחֹרֶף כְּבָר.

לַצֶּמֶד פַּנּוּ דֶּרֶךְ,
הִשְׁתַּחֲווּ לוֹ כַּדַּת.
גַּם תִּכְרַע לוֹ כָּל בֶּרֶךְ
עֵת יֵשֵׁב עַל כֵּס פָּז.
הוֹ, צַלְצְלוּ בַּמְּצִלְתַּיִם,
הַיְּלָדִים, וּשְׂאוּ רֹן,
וּצְאוּ בִּמְחוֹל מַחֲנַיִם
לַמַּעְגָּל, יַלְדוֹת חֵן.
*******************
הוּא:	
מֵעֲפוּלָה בָּאנוּ הֵנָּה יַחַד,
בְּרַכֶּבֶת יוֹם שִׁשִּׁי.
יֵשׁ לִי דָּג מָלוּחַ וְקָרַחַת
וְתִסְרֹקֶת לְרֹאשִׁי.

הִיא:
וְעָלַי שִׂמְלַת שַׁבָּת
גַּם אַרְנָק שֶׁל עוֹר בַּיָּד,
אִמָּא, כַּמָּה זֶה נֶחְמָד!
יְהוּדָה הַגִּידָה נָא,
שֶׁתִּשְׁמֹר לִי אֱמוּנָה,
כְּמוֹ לִפְנֵי הַחֲתֻנָּה.

הוּא:	
חַוָּה'לֶה, הַבִּיטִי גַּם הַבִּיטִי
מַה שֶּׁבֶּן-אָדָם עוֹשֶׂה...
בְּחַיַּי, אַף פַּעַם לֹא רָאִיתִי
בִּלְבּוּל מֹחַ שֶׁכָּזֶה!

הִיא:
אַל תִּהְיֶה פְּרוֹבִינְצְיָאל,
כַּנִּרְאֶה שֶׁעוֹד בִּכְלָל
לֹא רָאִיתָ קַרְנָבָל...
אַל תִּצְעַק בְּקוֹל מָלֵא,
אַל תִּקְפֹּץ כְּמוֹ טָלֶה,
אַל תִּקְרָא לִי חַוָּה'לֶה!

 
הוּא:	
כָּל הַגַּג מָלֵא כְּאִינְקוּבָּטוֹר,
הוֹי אִשְׁתִּי הַמִּסְכֵּנָה...
אִם אֲנִי אֶפֹּל מִפֹּה לְמַטָּה
אַתְּ תִּהְיִי לְאַלְמָנָה.

הִיא:
יְהוּדָה עֲמֹד יָשָׁר,
אַל תִּתְפֹּס בִּי בַּצַּוָּאר,
לֹא יִקְרֶה לְךָ דָּבָר...
הִסְתַּדַּרְתָּ עַל הַגַּג,
אַל תָּזוּז מִפֹּה וְרַק
שְׁמֹר הֵיטֵב עַל הָאַרְנָק.

הוּא:
הַתַּהֲלוּכָה הִנֵּה עוֹבֶרֶת
זֶה נִפְלָא, אוֹי, זֶה נִפְלָא!
אַל תִּדְחֹף בָּחוּר, הִנֵּה פֹּה גְּבֶרֶת,
וַאֲנִי הוּא בַּעֲלָהּ!

הִיא:
יְהוּדָה הַבֵּט לְשָׁם –
הַגָּמָל אֵינֶנּוּ סְתָם,
הַגָּמָל הוּא בֶּן-אָדָם...
וְהַכּוּרְדִּי הַקּוֹפֵץ
וְהַחֹטֶם שֶׁל הַלֵּץ...
פֹּה אֶפְשָׁר לְהִתְפּוֹצֵץ.

הוּא:
אֶת הָמָן תָּלוּ עַל עֵץ גָּבוֹהַּ,
אֶת וַיְזָתָא עַל עָצִיץ...
אַגָּדָתִי בִּמְכוֹנַת קוֹלְנוֹעַ
אֶת הַקַּרְנָבָל מַרְבִּיץ.
 
הִיא:
אוֹיָה אֵיזֶה מִין יָמִים,
גַּם אוֹתָנוּ מְצַלְּמִים,
אַל נִהְיֶה כְּמוֹ גְּלָמִים!
הִשְׁתַּמֵּשׁ בְּמִימִיקָה
וְהָעֵף לִי נְשִׁיקָה,
שֶׁכָּל עֲפוּלָה תִּתְפַּקַּע!
*******************
הוֹדוּ לַשׂוּלְטָן יִתְהַלַּל
כִּי הוּא סָבָא, כִּי הוּא זָלַל,
כִּי לוֹ עָרַב אֱכֹל וּשְׁתוֹת
עַל כֵּן נִתֵּן לָאֵל תּוֹדוֹת.
*******************
זֶה הוּדִי חֲמוּדִי הוּא יֶלֶד קָטָן.
גָּר הוּא הַרְחֵק שָׁם בְּעֵמֶק בֵּית שְׁאָן.

עֵינַיִם לוֹ תְּכֵלֶת וְרֹאשׁ לְבַנְבָּן.
פֶּה לוֹ מָתוֹק מְחַיֵּך וּמַקְשָׁן.

שׁוֹאֵל בְּלִי הֶרֶף הוּא: לָמָּה זֶה כָּך?
"לָמָּה וְלָמָּה" מַעֲבִיר הוּא בַּסָּךְ.

הוּדִי חֲמוּדִי, הוּא בֶּן-אֲבִיטַל,
שְׁאֵלָה רִאשׁוֹנָה אֶת אָבִיהוּ שָׁאַל:

לָמָּה טָלֶה עֵת יִפְתַּח אֶת הַפַּה
יוֹדֵעַ לוֹמַר לִי אַךְ מֶה וְרַק מֶה?
וְלָמָּה צְבִיָּה הַפָּרָה הַחוּמָה
יוֹדַעַת לוֹמַר לִי גַּם מוּ וְגַם מָה?

הוּדִי חֲמוּדִי, הוּא בֶּן אֲבִיטַל,
שְׁאֵלָה שְׁנִיָּה אֶת אֲבִיהוּ שָׁאַל:

לָמָּה הָעֵגֶל הָרָץ לַמֶּרְחָב
שׁוֹלֵחַ לְמַעְלָה לְמַעְלָה זָנָב.
וְלָמָּה צְנוֹנִית קְטַנָּה, אֲדֻמָּה
שׁוֹלַחַת זָנָב דַּק אֶל תּוֹךְ אֲדָמָה?

הוּדִי חֲמוּדִי, הוּא בֶּן אֲבִיטַל,
שְׁאֵלָה שְׁלִישִׁית אֶת אָבִיהוּ שָׁאַל:
 
לָמָּה הַשֶּׁמֶשׁ תָּמִיד הוּא רִאשׁוֹן
לָרֶדֶת בָּעֶרֶב לִשְׁכַּב וְלִישֹׁן.
וְלָמָּה יָרֵחַ הוּא דַּוְקָא בַּלֵּיל
יוֹצֵא מִבֵּיתוֹ וְהוֹלֵךְ לְטַיֵּל?

"לָמָּה וְלָמָּה" רַבּוֹת עוֹד שָׁאַל
הוּדִי חֲמוּדִי, הוּא בֶּן אֲבִיטַל;

לָמָּה אוֹהֵב כֹּה הַצֵּל אֶת הָעֵץ?
מִבֹּקֶר עַד עֶרֶב אֶצְלוֹ הוּא רוֹבֵץ.
לָמָּה בּוֹרֵחַ הַצֵּל מֵהָאוֹר –
הַשֶּׁמֶשׁ מֵצִיץ בּוֹ, נָסוֹג הוּא אָחוֹר.

לָמָּה הָרוּחַ מַכֶּה אִילָנוֹת?
וְלָמָּה בּוֹכִים כֹּה יוֹנִים וְיוֹנוֹת?

לָמָּה כְּנָפַיִם נִתָּנוּ רַק עוֹף? –
וְעוֹד הוּא שׁוֹאֵל בְּלִי קֵץ וּבְלִי סוֹף.

אַךְ תַּעֲנֵהוּ אִם כָּךְ וְאִם כָּךְ –
וְ"לָמָּה" חָדָשׁ אָז מִפִּיהוּ יִצְמַח.
*******************
הוֹי כַּמָּה צִוְּתָה לִי אִמָּא
הֲלוֹא הִיא הִתְרְתָה בִּי.
כִּי בַּקַּיִץ אֶל כַּרְמֵנוּ
בַּחוּרִים לֹא אָבִיא.
הוֹי, אִמָּא, אִמָּא, אִמָּא,
בַּחוּרִים לֹא אָבִיא.

עֶרֶב, רוּחַ אַט יָפוּחַ
הַסְּמָדַר נוֹתֵן רֵיחוֹ.
וּמִבֵּין דָּלִיּוֹת הַכֶּרֶם
בַּחוּרִי סוֹלֵל דַּרְכּוֹ.
הוֹי, אִמָּא, אִמָּא, אִמָּא,
בַּחוּרִי קוֹרֵא בִּשְׁמִי.
*******************
הוּרַם עָגְנָהּ שֶׁל הַסְּפִינָה
חָרְקוּ שַׁלְשְׁלָאוֹת
וְאֶל הַיָּם יָצְאָה סְפִינָה
הַרְחֵק אֶל הַטְרָדוֹת

עַל הַסִּפּוּן עָמַדְתִּי
לִבִּי עָלַי דָּוַי
כִּי שָׁם עַל חוֹף מוֹלַדְתִּי
עָמְדָה הִיא בְּלֶכְתָּהּ

הוֹי, אִמָּא שֶׁלִּי
עַתָּה יָדַעְתִּי מַה הִנֵּךְ!
הוֹי, אִמָּא שֶׁלִּי
עַתָּה יָדַעְתִּי מָה עֶרְכֵּךְ!
בְּלֵב הַיָּם נִגְלָה לִי סוֹד
כִּי חָטָאתִי לָךְ, אִמִּי
אַךְ לֹֹא יָכֹלְתִּי גַּלּוֹת לָךְ זֹאת
כִּי לֹא הָיִית שָׁם עִמָּדִי
זָכוֹר זָכַרְתִּי
מְסִירוּתֵךְ בְּיַלְדוּתִי
כֵּיצַד גִּדַּלְתִּינִי
וְנִחַמְתִּינִי בְּחָלְיִי
וְאִם אָשׁוּב בְּשָׁלוֹם
מִן הַקְּרָב אֵלַיִךְ
לְרַגְלַיִךְ אֶכְרַע
אֲנַשֵּׁק פָּנַיִךְ
כִּי רַק אַתְּ לִי אַחַת, אִמָּא
אִמָּא שֶׁלִּי שֶׁלִּי.

גָּעַשׁ הַיָּם, רָעַשׁ פִּתְאוֹם
רָעַם מוֹקֵשׁ אוֹיֵב
וּבַסְּפִינָה הָלַם הָלוֹם
וְרָעַשׁ בְּלִי רַחֵם

יָרְדָה סְפִינָה אֱלֵי תְּהוֹם
שָׁקְעָה בַּמְּצֻלּוֹת
עַתָּה עָזְבוּ אֶת הַחַיִּים
הַרְבֵּה נְשָׁמוֹת

הוֹי, אִמָּא שֶׁלִּי...
*******************
הוֹי, אַרְצִי, מוֹלַדְתִּי
הַר טְרָשִׁים קֵרֵחַ
עֵדֶר עֻלְפֶּה, שֶׂה וּגְדִי
זְהַב הָדָר שָׂמֵחַ.
מִנְזָרִים, גַּל, מַצֵּבָה
כִּפּוֹת טִיט עַל בַּיִת 
מוֹשָׁבָה לֹא נוֹשָׁבָה
זַיִת אֵצֶל זַיִת.

אֶרֶץ, אֶרֶץ מוֹרָשָׁה
דֶּקֶל רַב כַּפַּיִם 
גֶּדֶר, קַו צַבָּר רָשָׁע
נַחַל כְּמַהּ-הַמַּיִם.
רֵיחַ פַּרְדֵּסִי אָבִיב
שִׁיר צִלְצַל גַּמֶּלֶת
חֵיל חוֹלוֹת לַיָּם סָבִיב
צֵל שִׁקְמָה נוֹפֶלֶת.

אֶרֶץ נַחֲלַת מִדְבַּר סִין
קֶסֶם כּוֹכְבֵי לֶכֶת
הֶבֶל זַעַם הַחַמְסִין
מְלוּנָה בַּשַּׁלֶּכֶת.
כֶּרֶם גֶּפֶן, נִים-לֹא-נִים
תֵּל, חָרְבָּה נֶחְרֶשֶׁת
תְּכוֹל לֵילוֹת וִילֵל-תַּנִּים
מַשְׁאֵבָה נוֹקֶשֶׁת.

הוֹי, אֶרֶץ חֶמְדַּת לֵב
הַשָּׁמִיר, הַשַּׁיִת
בַּיִר סוּד יָתוֹם בַּגֵּב
בַּשָּׁמַיִם עַיִט.
מַטְלִיּוֹת מִדְבָּר וָחוֹל
שְׁבִיל זָרוּעַ שְׁחֵלֶת
בְּיָם שֶׁל אוֹר טוֹבֵעַ כֹּל
וְעַל פְּנֵי כֹּל הַתְּכֵלֶת.
*******************
הוֹי אַרְצִי! מוֹלַדְתִּי!
הַר טְרָשִׁים קֵרֵחַ,
עֵדֶר עֻלְפָּה: שֶׂה וּגְדִי
זְהַב- הֲדַר שָׂמֵחַ.
מִנְזָרִים, גַּל, מַצֵּבָה,
כִּפּוֹת- טִיט עַל בַּיִת. 
מוֹשָׁבָה לֹא נוֹשָׁבָה,
זַיִת אֵצֶל זַיִת.

אֶרֶץ! אֶרֶץ- מוֹרָשָׁה!
דֶּקֶל רַב- כַּפַּיִם,
גֶּדֶר-קַו-צַבָּר רָשָׁע.
נַחַל כְּמַה-הַמַּיִם.
רֵיחַ פַּרְדֵּסִי-אָבִיב,
שִׁיר-צִלְצַל גַּמֶּלֶת.
חֵל-חוֹלוֹת לַיָּם סָבִיב,
צֵל שִׁקְמָה נוֹפֶלֶת.

אֶרֶץ- נַחֲלַת מִדְבַּר- סִין!
קֶסֶם כּוֹכְבֵי לֶכֶת.
הֶבֶל-זַעַם הַחַמְסִין,
מְלוּנָה בְּשַׁלֶּכֶת.
כֶּרֶם-גֶּפֶן נִים- לֹא- נִים.
תֵּל-חָרְבָּה נֶחְרֶשֶׁת.
תְּכוֹל- לֵילוֹת וִילֵל-תַּנִּים.
מַשְׁאֵבָה נוֹקֶשֶׁת.

הוֹי, הוֹי, אֶרֶץ חֶמְדַּת לֵב!
הַשָּׁמִיר , הַשַּׁיִת.
בַּיָר סוּד יָתוֹם בַּגֵּב,
בַּשָּׁמַיִם עַיִט.
מַטְלִיּוֹת מִדְבָּר וחול.
שְׁבִיל זָרוּעַ שְׁחֵלֶת.
בְּיָם שֶׁל אוֹר טוֹבֵעַ כֹּל,
וְעַל פְּנֵי כֹל הַתְּכֵלֶת. 

*******************
הוֹי אַתְּ עֲרָבָה, אַתְּ עַרְבָתִי,
עַל הָהָר הָרָם מַה תַּעַמְדִי,
כֹּה בּוֹדֶדֶת מוּל יָם הַצְּחוֹר
הַאִם כָּמוֹנִי גּוֹרָלֵךְ תְּבַכִּי?

עוֹד אֶזְכֹּר אֵי שָׁם רָחוֹק
נוֹף מוֹלֶדֶת.
שָׁם אִמִּי תַּזִּיל דִּמְעָה
עַל אֲהוּב נַפְשָׁהּ כִּי הָלַךְ,
עַל כִּי הָלַךְ, הָלַךְ לוֹ וְלֹא שָׁב.
*******************
הוֹי אַתָּה אִילָן מֻפְלָא
בֶּעָלִים שֶׁלְּךָ
הוֹי אַל תַּעֲמֹד נָא כָּךְ
עַל גִּבְעָה תְּלוּלָה

הוֹי אַל תַּעֲמֹד נָא כָּךְ
עַל גִּבְעָה תְּלוּלָה
אַל תִּזְרֹק לִתְכֵלֶת יָם
הֶעָלִים שֶׁלְּךָ


*******************
הוֹי חֲבָל חֲבָל חֲבָל
עַל תַּפּוּחַ שֶׁנָּפַל,
שֶׁנָּפַל מֵרֹאשׁ הָעֵץ
שֶׁנָּפַל
נָפַל וְהִתְפּוֹצֵץ!
*******************
הוֹ, חוּסִי נָא, רַחֵמִי,
אִמָּא, אֵם אֲהוּבָה.
שְׂאִי לֶעָווֹן, נַחֵמִי
תְּכֵלִיָּה הָעֲלוּבָה.

הֵן הִיא רַבּוֹת טוֹרַחַת,
הָאִירִי לָהּ פָּנִים;
בְּחַסְדֵּךְ תָּשׁוּב פּוֹרַחַת
בֵּין כָּל פִּרְחֵי עֲדָנִים.
*******************
הוֹי, חָלוּץ, חָלוּץ עִקֵּשׁ!
מָה אַתָּה עוֹשֶׂה שָׁם
בָּאֶבֶן וּבַטִּיט?
"בּוֹנֶה אֲנִי כְּבִישׁ גָּדוֹל
מֵאֶבֶן, טִיט, עָפָר וָחוֹל
בִּשְׁבִיל מָשִׁיחַ בֶּן-דָּוִד!"
בִּשְׁבִיל מִי בִּשְׁבִיל מִי?
"הוֹי, בִּשְׁבִיל מָשִׁיחַ בֶּן-דָּוִד
שֶׁיֵּצֵא עִמָּנוּ בִּמְחוֹלוֹת מַחֲנַיִם!"
*******************
הוֹי הוֹי יַרְדֵּן, יַרְדֵּן הוֹי
הוֹי הוֹי הוֹי יַרְדֵּן, יַרְדֵּן, יַרְדֵּן
הוֹי הוֹי יַרְדֵּן, יַרְדֵּן הוֹי
לָה, לָה, לָה, לָה, לָה

הוֹי כַּרְמֶל...

הוֹי כִּנֶּרֶת...
*******************
הוֹי, כַּר הַדֶּשֶׁא כֹּה נִרְחָב
בּוֹ צוֹמֵחַ עֶשֶׂב, בּוֹ צוֹמֵחַ עֶשֶׂב
הוֹי, כַּר הַדֶּשֶׁא כֹּה נִרְחָב
בּוֹ צוֹמֵחַ עֶשֶׂב רָם וָרַב.

מַיִם צְלוּלִים זַכִּים
חֶרֶשֶׁ נוֹזְלִים מֵהַר
מַטָּה סָבִיב גּוֹלְשִׁים
תַּחַת אִילָן תִּדְהָר.
מַיִם צְלוּלִים זַכִּים
חֶרֶשֶׁ נוֹזְלִים מֵהַר
מַטָּה סָבִיב גּוֹלְשִׁים
סַבּוּ עָלַי.

שָׁם תֵּרָאֶינָה שְׁתֵּי רִיבוֹת
הֵן תִּתְיַפַּחְנָה, הֵן תִּתְיַפַּחְנָה.
שָׁם תֵּרָאֶינָה שְׁתֵּי רִיבוֹת
הֵן תִּתְיַפַּחְנָה מַר בִּדְוַי.

מַיִם צְלוּלִים...
*******************
הוֹי, לִבַּבְתִּינִי
הוֹי, חִבַּבְתִּינִי
עַד שֶׁבָּא זֶה הַגּוֹרָל
וְלָקַח אוֹתָךְ מִמֶּנִי...

הוֹי, גּוֹרַל פַּלְמָ"ח
הוּא אֲשֶׁר לָקַח
כִּי מִצָּפוֹן וְעַד הַנֶּגֶב
מִי עוֹד כָּמוֹנִי רוֹצֶה בָּךְ?

הוֹי, לִבַּבְתִּינִי...
*******************
הוֹי עַד מָתַי 
יִחְיֶה עַמֵּנוּ בְּלִי מוֹלֶדֶת
נָע וָנָד, עֲדֵי עוֹלָם
סָבוֹל יִסְבֹּל בֵּין הַגּוֹיִים
כֹּה מְשֻׁעְבָּד?

עַד אֲשֶׁר יִתְאַחֲדוּ לְעַם
עַד אֲשֶׁר יִלְמְדוּ שְׂפָתָם
וְיָשׁוּבוּ לְאַרְצָם, וְיָשׁוּבוּ לְאַרְצָם.
*******************
הוֹי, עֶרֶשׂ מוֹלֶדֶת
אַתְּ אֶרֶץ נֶחְמֶדֶת
כְּאִישׁוֹן נִשְׁמְרֵךְ לְעוֹלָם!
אַתְּ רוּחַ אַפֵּנוּ,
נִיצוֹץ תִּקְוָתֵנוּ
בִּגְוִיַּת כָּל עַמֵּנוּ – הַדָּם.

כְּאִישׁוֹן הָעַיִן
בְּדָם וּכְלֵי זַיִן
נָגֵנָּה, נָגֵנָּה עָלַיִךְ מִצָּר!
בַּמָּוֶת נִבְחָרָה,
כֻּלָּנוּ בַּצָּרָה
וְלֹא נִתְּנֵךְ לָאוֹיֵב הַנִּמְהָר.

מִלְחָמָה נַעֲרֹכָה,
דָּמֵנוּ נִשְׁפֹּכָה,
אָחוֹז נַחֲזִיקָה בַּנֵּס.
כַּדּוּרֵי הַמָּוֶת
יֵחָשְׁבוּ כְּאֶפֶס
הַדֶּגֶל יַעֲזֹב רַק הַמֵּת.
*******************
הוֹי, הוֹי, רַנֵּנוּ –
רַב כַּבִּיר אָשְׁרֵנוּ!
זֶה הַיּוֹם חַג לָנוּ וְאוֹרָה,
נִצַּחְנוּ בּוֹ אוֹיְבֵנוּ הַנּוֹרָא;
נִתֵּן כָּבוֹד לִשְׂפַת הַתּוֹרָה;
יְחִי לָעַד עַמֵּנוּ!
תְּחִי לָעַד שְׂפָתֵנוּ!
*******************
הוֹי, שָׂדֶה יָרֹק רְחַב קָמָה וּמִישׁוֹרִים!
הוֹי, רֻכְסֵי הָרִים לָךְ, אַתְּ מוֹלַדְתִּי!
רֹב תּוּגָה כָּמוּס בְּסֵתֶר אַדְמוֹתַיִךְ,
אֲהַבְנוּךְ מוֹלַדְתִּי.

מִן הָהָר פּוֹסֵעַ, גַּם רוֹבֶה נוֹשֵׂא הוּא, הוֹי!
רֹאשׁ הַפַּרְטִיזָנִים, חֶמֶד הַפְּלֻגָּה,
אַחֲרָיו הַנֹּעַר – לַכְּפָרִים, הָעִירָה – 
שִׁיר חֵרוּת נוֹשֵׂא לָעָם.
*******************
הוֹלְכִים בַּלַּיְלָה, הוֹלְכִים, הוֹלְכִים, הוֹלְכִים 
שְׁלָשׁוֹת, טוּרִים, פְּלֻגּוֹת, גְּדוּדִים שֶׁל חַיָּלִים עִבְרִים.
הוֹלְכִים אֶל שַׁחַר, רָצוֹן כִּבּוּשׁ עָתִיד,
חוֹצִים שְׁלֵוִים גַּלֵּי יַרְדֵּן, חָזֶה אֶל מוּל חָזִית.
הוֹלְכִים בַּלַּיְלָה, הוֹלְכִים אֶל גְּבוּל נִסְתָּר
שְׁלָשׁוֹת, טוּרִים, פְּלֻגּוֹת, גְּדוּדִים עַד סַף מִדְבָּר.

‏דֹּם לָךְ מִדְבָּר, חִיל, קַדַּחַת, חֹלִי וָחֹם
זֹהַר שׁוֹפָר הַמַּרְעִים מֵעֶצֶב הַתְּהוֹם.
רְאוּבֵן וְדָן! פֹּה עוֹמְדִים חֵילוֹת הַבָּנִים,
שְׂאוּ נֵס שָׁלוֹם, מוּל חוֹפֵי הַתְּכֵלֶת-לָבָן.
הוֹלְכִים בַּלַּיְלָה, הוֹלְכִים אֶל הַנִּסְתָּר
שְׁלָשׁוֹת, טוּרִים, פְּלֻגּוֹת, גְּדוּדִים עַד סַף מִדְבָּר.

‏נוֹסֵס הַדֶּגֶל עִם רֶדֶת אֲפֵלָה,
הַגַּל גּוֹאֶה וּמַעֲלֶה דּוּגִית הָעֲלִיָּה.
עוֹלִים בַּלַּיְלָה לַחוֹף עוֹלִים, עוֹלִים
‏שְׁלָשׁוֹת, טוּרִים, פְּלֻגּוֹת, גְּדוּדִים שֶׁל בַּחוּרִים עִבְרִים.
הָכֵן הַנֶּשֶׁק, פְּזֹר בֵּין צוּק וּשְׁבִיל
שׁוּרוֹת כְּפוּלוֹת עַד רְבָבוֹת אֶל הוֹד גָּלִיל.
*******************
הוֹלֶכֶת לָהּ חַיֶּלֶת
טְרָלָלָלָה לָה לָה לָה
הוֹלֶכֶת וּמְטַיֶּלֶת
לָלָלָה לָה-לָה-לָה לָה
הוֹלֶכֶת לָהּ בְּאוֹן
אָ-הָה, אָ-הָה
הוֹלֶכֶת בְּגָאוֹן
אָ-הָה, אָ-הָה

פּוֹגֵשׁ אוֹתָהּ גַּנָּן
טְרָלָלָלָה לָה לָה לָה
אוֹמֵר לָהּ הַגַּנָּן
טְרָלָלָה לָה-לָה-לָה לָה
בּוֹאִי לְגִנָּתִי
אָ-הָה, אָ-הָה
בּוֹאִי וּשְׁבִי אִתִּי
אָ-הָה, אָ-הָה

עוֹנָה לוֹ הַחַיֶּלֶת
טְרָלָלָלָה לָה לָה לָה
בְּבַת-צְחוֹק מְלַבֶּבֶת
טְרָלָלָה לָה-לָה-לָה לָה
מַה לִּי וּלְצִיוִיל?
אָ-הָה, אָ-הָה
מְאוּמָה לֹא יוֹעִיל!
אָ-הָה, אָ-הָה

פָּגַשׁ אוֹתָהּ שַׁיָּט
טְרָלָלָלָה לָה לָה לָה
אָמַר לָהּ הַשַּׁיָּט
טְרָלָלָה לָה-לָה-לָה לָה
בּוֹאִי לְסִירָתִי
אָ-הָה, אָ-הָה
בּוֹאִי לָשׁוּט אִתִּי
אָ-הָה, אָ-הָה

עָנְתָה לוֹ הַחַיֶּלֶת
טְרָלָלָלָה לָה לָה לָה
בְּבַת-צְחוֹק מְלַבֶּבֶת
טְרָלָלָה לָה-לָה-לָה לָה
כִּי מְאוּמָה לֹא יוֹעִיל
אָ-הָה, אָ-הָה
מַה לִּי וּלְצִיוִיל
אָ-הָה, אָ-הָה

פָּגַשׁ אוֹתָהּ חַיָּל
טְרָלָלָלָה לָה לָה לָה
מְאוּמָה לֹא שָׁאַל
טְרָלָלָה לָה-לָה-לָה לָה
הוֹשִׁיטוּ שְׁתֵּי יָדַיִם
אָ-הָה, אָ-הָה
וְכָךְ הָלְכוּ הַשְּׁנַיִם
אָ-הָה, אָ-הָה

רָאוּ זֹאת בַּטְלָנִים
טְרָלָלָלָה לָה לָה לָה
כִּי מְאוּמָה לֹא יוֹעִיל
טְרָלָלָה לָה-לָה-לָה לָה
הָלְכוּ לָבְשׁוּ מַדִּים
אָ-הָה, אָ-הָה
הַיּוֹם הֵם חַיָּלִים
אָ-הָה, אָ-הָה!
*******************
עֲלִי שַׁלְהֶבֶת מָחוֹל הַמִּתְלַקֵּחַ
הַדְלִיקִי הוֹרָה לֵילוֹת הַמָּחֳרָת!
יַחְדָּיו נָשִׁירָה, הַיּוֹם הַלֵּב שָׂמֵחַ
וְגוֹרָלֵנוּ – זֶה לָנוּ לֹא אִכְפַּת!
*******************
הֵי, הַרְמוֹנִיקָה, הַרְנִינִי
זֶמֶר נֵצַח, זֶמֶר עַד!
עוּרִי, הוֹרָה, הַלְהִיבִינִי
עַד כִּי דָּם לִבִּי יִרְקַד!

הֵי, חָבֵר, שַׁלֵּב הַזְּרוֹעַ
וְנֵצֵא בַּמַּעְגָּל!
זֶה עוֹלָם רִשְׁעָה רָעוּעַ
לִתְרוּעוֹת מָחוֹל יֻפַּל!

נִתְלַכֵּד בִּמְחוֹל הַהוֹרָה
וְנָרִיעַ מֵרֹאשׁ הַר
אֶל חַיֵּי אֱנוֹשׁ נַחְתֹּרָה
לָנוּ לָנוּ הַמָּחָר!

זִקְפוּ הָרֹאשׁ וּתְנוּ הַיָּד!
גּוֹעֵשׁ, סוֹעֵר הַמַּעְגָּל
שַׁלְּבוּ זְרוֹעוֹת, הַטּוּ הַשֶּׁכֶם
עַד נָקִימָה הַמִּפְעָל!
*******************
הַשִּׂמְחָה בַּלֵּב יוֹקֶדֶת
וְרַגְלֵינוּ גִּיל שׁוֹפְעוֹת;
כָּךְ נִרְקֹד אַדְמַת מוֹלֶדֶת
וְנָשִׁירָה, טוֹב לִחְיוֹת!

הַשִּׁירָה בְּרֹן זוֹרֶמֶת
עַל הָרִים וְגֵיאָיוֹת;
בְּחָזֵנוּ עוֹד פּוֹעֶמֶת
הַקְּרִיאָה כִּי טוֹב לִחְיוֹת!

לֹא נֶחְדַּל, כִּי יֵשׁ
עוֹד דַּי עֹז וּמֶרֶץ.
כָּל גּוּפֵנוּ לַהַט-אֵשׁ
וְהַלֵּב גּוֹעֵשׁ!

הָלְאָה כָּל מַכְאוֹב!
נְגָרֵשׁ כָּל פֶּגַע
וְנָסֹב הָלוֹךְ וָסֹב,
הוֹרָה עַד בְּלִי סוֹף!
*******************
שַׁיָּרָה פּוֹנָה אֵילָתָה
עַל מִדְבָּר הָעֶרֶב רַד
תְּכוֹל מֵעַל וְחוֹל מִלְּמַטָּה
זֹאת הַדֶּרֶךְ לְאֵילַת

הֵי אֵילַת, הֵי אֵילַת, הֵי אֵילַת
עוֹד נִבְנֵךְ עִיר וָאֵם בַּמִּדְבָּר
הֵי אֵילַת, הֵי אֵילַת, הֵי אֵילַת
אַתְּ קִרְיַת הַפְּלָאִים לַמָּחָר

שַׁיָּרָה עוֹלָה דוֹהֶרֶת
הַמֶּרְחָב סָבִיב יִלְהַט
זֹאת הַדֶּרֶךְ אֵין אַחֶרֶת
זֹאת הַדֶּרֶךְ לְאֵילַת

הַי אֵילַת...


*******************
הַגְבֵּר, הַגְבֵּר הָאֵשׁ!
תֵּן מָחוֹל גּוֹעֵשׁ!
הִתְלַכְּדוּ, בּוֹנֵי הַמִּדְבָּר!

אִם גַּם כּוֹאֵב הַלֵּב,
אִם גַּם צוֹרֵב הַכְּאֵב,
שְׂרֹף אוֹתָם בְּ"הוֹרָה אֵין דָּבָר"!

דָּם לָנוּ, הוּא סוֹעֵר גּוֹעֵשׁ כַּיָּם
אֶרֶץ לָנוּ, אֶרֶץ שׁוֹמְמָה
רֹאשׁ לָנוּ, הוּא פָּרוּעַ וְחוֹלֵם
הוֹרָה לָנוּ הִיא נֶחָמָה!

הוֹרָה סוֹעֶרֶת
הוֹרָה בּוֹעֶרֶת
הוֹרָה רוֹקֶדֶת
הוֹרָה מוֹלֶדֶת
יָדַעְנוּ כִּי לָנוּ
הוֹרָה הִיא הַמּוֹלֶדֶת!

יָד זוֹ
יָד מְיֻבֶּלֶת
יָד מְסֻרְבֶּלֶת
הִיא יָד שֶׁגּוֹאֶלֶת
יָד זוֹ הִיא הַמּוֹלֶדֶת

הוֹרָה! כָּל חַיֵּינוּ לֶחֶם צַר!
הוֹרָה! כָּל חַיֵּינוּ קוֹץ דַּרְדַּר!
הוֹרָה! כָּל חַיֵּינוּ רַק מָחָר!
הוֹרָה יֵשׁ לָנוּ – אֵין דָּבָר, אֵין דָּבָר!
*******************
הַגְבֵּר, הַגְבֵּר הָאֵשׁ!
תֵּן מָחוֹל גּוֹעֵשׁ!
הִתְלַכְּדוּ, בּוֹנֵי הַמִּדְבָּר!

אִם גַּם כּוֹאֵב הַלֵּב,
אִם גַּם צוֹרֵב הַכְּאֵב,
שְׂרֹף אוֹתָם בְּ"הוֹרָה אֵין דָּבָר"!

דָּם לָנוּ, הוּא סוֹעֵר גּוֹעֵשׁ כַּיָּם
אֶרֶץ לָנוּ, אֶרֶץ שׁוֹמְמָה
רֹאשׁ לָנוּ, הוּא פָּרוּעַ וְחוֹלֵם
הוֹרָה לָנוּ הִיא נֶחָמָה!

הוֹרָה סוֹעֶרֶת
הוֹרָה בּוֹעֶרֶת
הוֹרָה רוֹקֶדֶת
הוֹרָה מוֹלֶדֶת
יָדַעְנוּ כִּי לָנוּ
הוֹרָה הִיא הַמּוֹלֶדֶת!

יָד זוֹ
יָד מְיֻבֶּלֶת
יָד מְסֻרְבֶּלֶת
הִיא יָד שֶׁגּוֹאֶלֶת
יָד זוֹ הִיא הַמּוֹלֶדֶת

הוֹרָה! כָּל חַיֵּינוּ לֶחֶם צַר!
הוֹרָה! כָּל חַיֵּינוּ קוֹץ דַּרְדַּר!
הוֹרָה! כָּל חַיֵּינוּ רַק מָחָר!
הוֹרָה יֵשׁ לָנוּ – אֵין דָּבָר, אֵין דָּבָר!

*******************
‏‏אַל עַצֶּבֶת בַּחוּרִים, בַּחוּרִים! 
הָרַבִּי צִוָּה לִשְׂמֹחַ. 
כָּל חַיֵּינוּ אֲפֹרִים, אֲפֹרִים,
וּמִצְוָה יָגוֹן לִשְׁכֹּחַ.

הָבוּ קֶצֶב, הָבוּ סַעַר,
הָבוּ יַיִן וְשֵׁכָר,
יִרְקְדוּ זָקֵן וָנַעַר 
אֶת הַהוֹרָה בַּנֵּכָר. 
יִרְקְדוּ זָקֵן וָנַעַר 
אֶת הַהוֹרָה בַּנֵּכָר.

אַל עַצֶּבֶת... 

‏רְחוֹקָה אֵי שָׁם מוֹרֶשֶׁת,
רַעְיָה וּבֶן קָטָן.
אַךְ בַּלֵּב הוֹמָה, גּוֹעֶשֶׁת
אַהֲבָה, נָהָר אֵיתָן.
‏אַךְ בַּלֵּב הוֹמָה, גּוֹעֶשֶׁת
אַהֲבָה, נָהָר אֵיתָן.

אַל עַצֶּבֶת... 

כּוֹס הַשִּׁיקוּ וְהָרִיקוּ 
יִתְלַקֵּחַ הַמָּחוֹל.
מִי הוּא הִיטְלֶר? הֶבֶל, רִיק הוּא! 
עוֹד נִרְאֶה נָפוֹל יִפֹּל. 
‏מִי הוּא הִיטְלֶר? הֶבֶל, רִיק הוּא! 
עוֹד נִרְאֶה נָפוֹל יִפֹּל. 

‏אַל עַצֶּבֶת...
*******************
הוֹרָה גָּלִילִית סוֹעֶרֶת
וְרוֹקְדִים עִמָּנוּ הַתֹּף וְהֶחָלִיל
וְשָׁרִים אִתָּנוּ "הַגָּלִיל".

לָה לָה לָה...

דּוֹדָה הַגִּידִי לָנוּ "כֵּן!"
אָנוּ רוֹצִים לְהִתְחַתֵּן!
אִם תַּגִּידִי "כֵּן" אוֹ "לֹא"
נִתְחַתֵּן בֵּין כֹּה וָכֹה
דּוֹדָה הַגִּידִי לָנוּ "כֵּן!"
*******************
כְּסִירָה אֶל חוֹף חוֹתֶרֶת
כְּמָשׁוֹט אֶל גַּל מוּנָף
כֵּן שִׁירֵנוּ – אֵשׁ בּוֹעֶרֶת –
אֶל הַלַּיִל נֶאֱסָף.
 
מִגַּרְעִין עַד נוֹף צַמֶּרֶת
דֶּקֶל, דֶּקֶל לֹא יַכְזִיב
גֵּא, תָּמִיר, צוֹפֶה עַל דֶּרֶךְ
דֶּקֶל, דֶּקֶל עֹז יַרְהִיב.

וּלְאִוְשַׁת מֵימֵי כִּנֶּרֶת
לְשִׁכְשׁוּךְ כַּפּוֹת דְּקָלִים
גַּרְעִינֵנוּ עֶרֶב עֶרֶב
יְזַמֵּר בֵּין אֳהָלִים.
*******************
לַשָּׂדוֹת אָבוֹאָה
לַיְלָה גָּבוֹהַּ,
רוּחַ בַּגִּלְבּוֹעַ,
סַעַר וָהַר.

לַשָּׂדוֹת אָבוֹאָה
לַשִּׁירִים הָאֹפֶק צַר
מַה וְעַל מַה יּוּשַׁר.

הוֹרָה, קוּמִי, עוּרִי!
גָּלִילָה סוּרִי!
אָח יֵשׁ בְּיָגוּר לִי,
אֵם לִי בָּעִיר.

אֶת הָאָרֶץ תּוּרִי
עַל הָרִים, עַל שְׂדוֹת קָצִיר
הוֹרָה, דַּבֵּרִי שִׁיר!

הוֹרָה הָרִים, הָרִים –
פִּתְחוּ הַשְּׁעָרִים!
דֶּלֶת לֹא תַּעֲצֹר,
אֵין דֶּרֶךְ לְאָחוֹר.

לַיְלָה לַיִל,
עֲנָנִים קוֹדְרִים,
כָּךְ עוֹלָה הִיא
הוֹרָה הָרִים.

כָּךְ עוֹלָה הִיא, 
כָּךְ אוֹתָהּ שָׁרִים,
הוֹרָה לַיִל,
הוֹרָה הָרִים.
*******************
הָבָה נְרַנְּנָה, הָבָה נָרִיעַ נָא
הָבָה נֵצֵאָה לִרְקֹד הוֹרָה.
נְאַחֵד אֶת הַלְּבָבוֹת, נְלַכֵּד הַמִּפְלָגוֹת
וְנָחֹג אֶת יוֹבְלָהּ שֶׁל חֲדֵרָה.
מַה גְּדוֹלָה, גְּדוֹלָה הִיא שִׂמְחָתֵנוּ
וְלִבֵּנוּ רַבָּה בּוֹ הָאוֹרָה.
חֲמִשִּׁים שָׁנָה מָלְאוּ לְמוֹשַׁבְתֵּנוּ,
הָבוּ גֹּדֶל לִמְיַסְּדֵי חֲדֵרָה.

הֵמָּה בָּאוּ, חוֹל מָצָאוּ,
הֵם זָרָעוּ, הֵם נָטָעוּ
וְיִבְּשׁוּ בִּצּוֹת הַמְּאֵרָה.
הֵם קָדָחוּ, הֵם לֹא שָׁחוּ,
הֵם לֹא נָחוּ, הֵם נִצָּחוּ
וְהוֹרִישׁוּ לָנוּ אֶת חֲדֵרָה.


*******************
עַד שַׁחַר פֹּה נִלְחֶשֶׁת
אֵשׁ גֶּחָלִים תִּלְהַט
סֹבּוּ, סֹבּוּ בַּמַּרְחֶשֶׁת
וְלֹא תִּרְפֶּה הַיָּד

הֶרָה וָגַיְא נָתוּרָה
חֹרֶשׁ, יָם וָגֹרֶן
עַד מִלֵּב נָעִירָה
שִׁיר עַל בֹּקֶר גָּח מִלֵּיל

חֹשֶׁךְ יוּעַף מִדֶּרֶךְ
שׁוּב נִצְעַן לָאֹרֶן
לֹא תִּכְשַׁל הַבֶּרֶךְ
שׁוּב נִצְעַד מִיּוֹם עַד לֵיל
*******************
הִשְׁתַּלְּבוּ כְּבָר הַיָּדַיִם
בְּחִשּׁוּל אֵיתָן שֶׁל בְּרִית,
תְּרוּעַת גִּיל עַל הַשְּׂפָתַיִם – 
הוֹרָה זֹאת הִיא חַיָּלִית.

לְהוֹרָתֵנוּ קֶצֶב לֶכֶת,
קוֹל תֻּפִּים בָּהּ מְהַדְהֵד,
כַּלַּבָּה הִיא מִשְׁתַּפֶּכֶת,
הַמַּעְגָל – מַחְנֶה צוֹעֵד.

יֵש רוֹקֵד אָדָם שָׂבֵע
מִן הָאֶפֶס עַד הַסְּתָם;
פֹּה רוֹקֵד רַק אָח עִם רֵעַ,
שָׁר הַנֹּעַר, רָן הַדָּם.

לְהוֹרָתֵנוּ...

יֵשׁ אָדָם בּוֹדֵד בַּחֶלֶד,
לוֹ רִקּוּד שֶׁל שִׁמָּמוֹן;
פֹּה רוֹקְדִים בַּרְזֶל וָפֶלֶד,
הָרוֹבֶה וְהַכִּידוֹן!

לְהוֹרָתֵנוּ...
*******************
סוֹבְבוּנִי לַהַט, אֵשׁ בּוֹעֶרֶת,
רַקְּדוּ לִי שִׁיר יָחִיד,
זֶה הַזֶּמֶר, זֶה וְאֵין אַחֵר עוֹד,
אֵין אַחֵר עוֹד לְתָמִיד.

טוֹב, טוֹב,
טוֹב, טוֹב, טוֹב, טוֹב.
טוֹב הַזֶּמֶר עַד אֵין סוֹף,
לֹא יִתַּם, לֹא יַחֲלֹף
בִּלְבָבֵנוּ הַקּוֹדֵחַ
מִתְּלָמִים וּמִיָּרֵחַ.

לַיְלָה, לַיְלָה, לַיְלָה – וּבְשֶׁקֶט
מִתְלַקֵּחַ הַמָּחוֹל,
כָּל חַיֵּינוּ אֲבוּקָה דּוֹלֶקֶת
לַמָּחָר וְלָאֶתְמוֹל.

סֹב, סֹב,
סֹב, סֹב, סֹב, סֹב,
סֹב נָסֹבָּה עַד אֵין סוֹף,
לֹא יִתַּם, לֹא יַחֲלֹף
בְּלֵילֵנוּ הַזּוֹרֵחַ
הַמָּחוֹל הַמִּתְלַקֵּחַ.
*******************
הֲיֵשׁ עוֹד אֵשׁ בַּנֶּפֶשׁ?
הוֹי אֶחָא, יֵשׁ וְיֵשׁ!
לִי קוֹל קוֹרֵא מִקֶּדֶם
הוֹי, קוּם עֲלֵה וָרֵשׁ!

יוֹם בַּיּוֹם נוֹגֵשׁ פֹּה:
רַב עוֹד הַדֶּרֶךְ!
רֶגֶל אֶל רֶגֶל –
אַל תִּכְשַׁל הַבֶּרֶךְ.
                  
אָח-אָח, כָּךְ וְכָךְ, אָח.
אֵין שׁוֹאֵל מֵאַיִן –
רַק עֲנֵה לְאָן:
מִיָּם אוֹ מִצָּפוֹן
כֻּלְּכֶם לְכָאן! כָּאן!
*******************
לָעֲבוֹדָה
לַהֲגָנָה
לַקִּבּוּץ
לַהַכְשָׁרָה
*******************
בָּאנוּ בְּלִי כֹּל וָכֹל
אָנוּ עֲנִיֵּי אֶתְמוֹל.
לָנוּ הַגּוֹרָל מָסַר
אֶת מִילְיוֹנֵי הַמָּחָר.
 
הוֹרָה עֲלִי, עֲלִי,
אֵשׁ הַדְלִיקִי בְּלֵילִי,
טְהוֹרָה רַבַּת אוֹרָה –
הוֹרָה מְדוּרָה!

צֵא נָא לַמַּעְגָּל,
תֵּן נָא שִׁיר מִזְמוֹר לַדַּל.
הֵנָּה נֶאֶסְפוּ לִרְקֹד
בְּנֵי הָעֹנִי וְהַשּׁוֹט!
 
הוֹרָה עֲלִי, עֲלִי,
אֵשׁ הַדְלִיקִי בְּלֵילִי,
טְהוֹרָה רַבַּת אוֹרָה –
הוֹרָה מְדוּרָה!

*******************
רַב הַלַּיְלָה, רַב שִׁירֵנוּ
הַבּוֹקֵעַ לַשָּׁמַיִם,
שׁוּבִי שׁוּבִי הוֹרָתֵנוּ,
מְחֻדֶּשֶׁת שִׁבְעָתַיִם.

שׁוּבִי שׁוּבִי וְנָסֹב,
כִּי דַּרְכֵּנוּ אֵין לָהּ סוֹף,
כִּי עוֹד נִמְשֶׁכֶת הַשַּׁרְשֶׁרֶת,
כִּי לִבֵּנוּ לֵב אֶחָד
מֵעוֹלָם וַעֲדֵי עַד,
כִּי עוֹד נִמְשֶׁכֶת הַשַּׁרְשֶׁרֶת.

עוֹד, וְעוֹד, וְעוֹד, וְעוֹד, וְעוֹד,
הָרִקּוּד אַל יַעֲמֹד, וְהַזֶּמֶר אַל יִשְׁקֹט,
הָרִקּוּד אַל יַעֲמֹד, וְהַזֶּמֶר אַל יִשְׁקֹט,
יָד אֶל יָד, שִׁיר אֶל שִׁיר,
שִׁיר אֶל שִׁיר, יָד אֶל יָד,
הוֹרָה מַעְגָּל אֶחָד!
כִּי לִבֵּנוּ לֵב אֶחָד מֵעוֹלָם וַעֲדֵי עַד,
כִּי עוֹד נִמְשֶׁכֶת הַשַּׁרְשֶׁרֶת.

נִגּוּנֵינוּ, נִגּוּנַיִךְ
עוֹד עוֹלִים אֶל הַשָּׁמַיִם,
שׁוּבִי שׁוּבִי אֶל בָּנַיִךְ,
אֶל חוֹמוֹת יְרוּשָׁלַיִם.

שׁוּבִי שׁוּבִי וְנָסֹב,
כִּי דַּרְכֵּנוּ אֵין לָהּ סוֹף,
כִּי עוֹד נִמְשֶׁכֶת הַשַּׁרְשֶׁרֶת,
כִּי לִבֵּנוּ לֵב אֶחָד
מֵעוֹלָם וַעֲדֵי עַד,
כִּי עוֹד נִמְשֶׁכֶת הַשַּׁרְשֶׁרֶת.

עוֹד, וְעוֹד, וְעוֹד, וְעוֹד, וְעוֹד,
הָרִקּוּד אַל יַעֲמֹד, וְהַזֶּמֶר אַל יִשְׁקֹט,
הָרִקּוּד אַל יַעֲמֹד, וְהַזֶּמֶר אַל יִשְׁקֹט,
יָד אֶל יָד, שִׁיר אֶל שִׁיר,
שִׁיר אֶל שִׁיר, יָד אֶל יָד,
הוֹרָה מַעְגָּל אֶחָד!
כִּי לִבֵּנוּ לֵב אֶחָד מֵעוֹלָם וַעֲדֵי עַד,
כִּי עוֹד נִמְשֶׁכֶת הַשַּׁרְשֶׁרֶת.


*******************
דַּרְכֵּנוּ הַיְּחִידָה
הִיא דֶּרֶךְ הַקְּבוּצָה
קוּם, הִתְנַעֵרָה עַם חֵלֵכָה
זוֹ דַּרְכֵּנוּ הַיְּחִידָה
אוֹתָהּ בָּחַרְנוּ, בָּהּ נֵלֵכָה.
אִם גַּם הַיּוֹם קָשֶׁה
אֲבָל עָתִיד יָפֶה עוֹד לְפָנֵינוּ
אֶת הַכֹּל נְשַׁנֶּה,
אֶת הַקְּבוּצָה נִבְנֶה עוֹד בְּיָמֵינוּ.

הוֹרָה, הוֹרָה, הוֹרָתֵנוּ
שִׁיר תְּפוּצוֹת וְשִׁיר דּוֹרוֹת.
הוֹרָה, הוֹרָה קְבוּצָתֵנוּ
הוֹרָה, הוֹרָה מִשְׁמָרוֹת.

הֵי הַהוֹרָה שִׁיר דַּבֵּרִי,
שִׁיר חַיִּים וְשִׁיר עָמָל.
עַל בִּנְיַן קְבוּצָה סַפֵּרִי,
אֵיךְ יָצַרְנוּ הַמִּפְעָל.

מִגּוֹלַת סִיבִּיר נִדַּחַת
לִיטָא, לַטְבִיָּה וְעוֹד.
הֵנָּה הִתְאַסַּפְנוּ יַחַד
וְנָקִים אֶת מִשְׁמָרוֹת.
לָה לַ לַ לַ...

הוֹרָה, הוֹרָה, הוֹרָתֵנוּ...
*******************
מִשְׁתַּמֵּט אֲנִי הָיִיתִי
אַךְ אֲנִי לֹא הִתְבַּיַּשְׁתִּי כְּלָל
עַד אֲשֶׁר כָּבַשְׁתִּי
לֵב אֶחָד רָכַשְׁתִּי
שֶׁל הַבַּת מִנַּהֲלָל.

הָיִיתִי "בִּמְקוֹם", זֹאת אוֹמֶרֶת
בְּנֵי הַכְּפָר הָלְכוּ אֶל הַצָּבָא
הָעֲבוֹדָה בּוֹעֶרֶת
הַבַּת לֹא מִסְתַּדֶּרֶת
וְאָנֹכִי חָשׁ לְעֶזְרָה.

הִיא הָיְתָה יֹפִי שֶׁל יַלְדָּה:
שַׂעֲרוֹתֶיהָ סְעָרָה
כְּיָם דָּגָן סוֹעֵר
יָפָה הָיְתָה כְּאַגָּדָה
מֵאֶלֶף לַיְלָה וְעוֹד לַיְלָה
וּפִי שֶׁבַע עוֹד יוֹתֵר.

נוּ, רַבּוֹתַי, נָזִיר אֵינֶנִי
וְהִתְלַקַּחְתִּי כִּפְּרִימוּס מִגַּפְרוּר.
פַּחֲדִי כָּבַשְׁתִּי
"אֲהַבְתִּיך" לָחַשְׁתִּי
אַךְ הִיא אָמְרָה שֶׁזֶּה אָסוּר!

הִיא אָמְרָה –
תּוֹךְ רִקּוּד
הִיא נוֹתֶנֶת יָד רַק
לְבַחוּרֵי הַגְּדוּד.
הִיא אָמְרָה –
כֵּן, אֲבָל
בַּחוּרִי נָא לֶךְ בְּדֶרֶךְ שֶׁל הַכְּלָל וֶהֱיֵה חַיָּל.

בְּעַצְמְכֶם אַתֶּם תָּבִינוּ
שֶׁזֶּה גָּרַם לִי קְצָת מוּסַר כְּלָיוֹת
אַךְ עִם בּוֹא הַלֵּיל
יָצָאנוּ לְטַיֵּל
שְׁנֵינוּ יַחַד בַּשָּׂדוֹת.

הִיא דִּבְּרָה, כֻּלִּי הִקְשַׁבְתִּי
וְלִבִּי מִסְכֵּן נָפַל חָלָל
לַלִּשְׁכָּה אָז חַשְׁתִּי
וּמַדִּים לָבַשְׁתִּי
וְכָעֵת אֲנִי חַיָּל
לַלִּשְׁכָּה אָז חַשְׁתִּי
וּמַדִּים לָבַשְׁתִּי
בְּשֶׁל הַבַּת מִנַּהֲלָל.
*******************
הוֹרָה, הוֹרָה, נִרְקֹדָה!
הוֹרָה, הוֹרָה, נִרְקֹד!
הוֹרָה, הוֹרָה, נִרְקֹדָה!
הוֹ...

הוֹרָה, הוֹרָה, נִרְקֹדָה!
הוֹרָה, הוֹרָה, נִרְקֹד!
הוֹרָה, הוֹרָה, נִרְקֹדָה!
הוֹרָה נִרְקֹדָה!

הוֹרָה נִרְקֹד, הוֹרָה נִרְקֹד!
הוֹרָה נִרְקֹד! הוֹ...
הוֹרָה נִרְקֹד, הוֹרָה נִרְקֹד!
הוֹרָה נִרְקֹד, הוֹרָה נִרְקֹדָה!
*******************
לֹא אֶל שָׂכָר הַלֵּב פָּתוּחַ,
לֹא לִתְהִלָּה נָשָׂאנוּ רֹאשׁ.
אָנוּ יָצָאנוּ עִם דִּגְלֵי הָרוּחַ
אֶת הָאֲוִיר בְּשִׁיר לַחְרֹשׁ.
 
לִי בַּמּוֹלֶדֶת בַּיִת אַיִן,
לֹא בִּשְׁבִילִי שָׁתַלְתִּי עֵץ,
תְּנוּנִי בִּמְלוֹא גּוּפִי כְּחֵמֶת יַיִן
אֶל אַדְמָתָהּ לְהִתְנַפֵּץ!

אֶרֶץ נֹגַהּ לִי, גֶּבַע וָגַיְא,
אַתְּ מַדְלִיקָה לִי אֵשׁ בְּרַגְלַי!
לַיְלָה פּוֹרֵחַ, רֵיחַ יָרֵחַ,
יָם שָׁמַיִם עָף מֵעָלַי!

הוֹרָה סְחַרְחֹרֶת!
דְּבוֹרָה, שְׁחַרְחֹרֶת!
הָלְאָה! עַד מָתַי? -
עַד הָעַד-בְּלִי דַּי!

*******************
בּוֹאוּ בּוֹאוּ, עֲמֵלִים,
עֵת הַלְמוּת הַפַּטִּישִׁים.
פֹּה נִכְבֹּשׁ אֶת הַשְּׁמָמָה
בְּיַד הַחֲרוּצִים.
יוֹם עָמָל: צוּרִים נִסְקֹל
וּנְתִיבֵי עָפָר נִסְלֹל
כָּאן עַל פְּנֵי הָאֲדָמָה. פֹּה:

יוֹרִיקוּ הַשָּׂדוֹת
בְּשֶׁל עֲמַל כַּפַּיִם.
לָנוּ מוֹלֶדֶת
צִפִּינוּ לָךְ אַלְפַּיִם...

חַג לָנוּ, חַג
עִם בִּכּוּרֵי מַגָּל וָשִׁיר!
חַג, חַג הַיּוֹם
בְּתֹף וּבְחָלִיל!
חַג לָנוּ, חַג
עֵת בִּכּוּרֵי עָמָל נוֹבִיל!
חַג חַג הַיּוֹם
בְּזֶמֶר וּבְגִיל!

קֶרַח, נֵפְט, כַּדֵּי חָלָב,
אַלְטֶע זָאכֶען עַל הַקַּו,
חוֹמָה מִגְדָּל שָׁם בַּצָּפוֹן,
מַנְדָּט, אֵיזֶה אָסוֹן...
אוֹפֶּרָה בְּאָלֶנְבִּי,
בַּקָּזִינוֹ אֵין נָבִיא,
"בַּקְבּוּקִים" קוֹרֵא זַגָּג. פֹּה:

יוֹרִיקוּ הַשָּׂדוֹת
בְּשֶׁל עֲמַל כַּפַּיִם.
לָנוּ מוֹלֶדֶת
צִפִּינוּ לָךְ אַלְפַּיִם...

חַג לָנוּ, חַג
עִם בִּכּוּרֵי מַגָּל וָשִׁיר!
חַג, חַג הַיּוֹם
בְּתֹף וּבְחָלִיל!
חַג לָנוּ, חַג
עֵת בִּכּוּרֵי עָמָל נוֹבִיל!
חַג חַג הַיּוֹם
בְּזֶמֶר וּבְגִיל!

אָנוּ בָּאנוּ עַד הֲלוֹם;
בּוֹאוּ וְנִפְתַּח חַלּוֹן
וְנִרְאֶה מַה נִּשְׁתַּנָּה –
חָלְפוּ שִׁשִּׁים שָׁנָה...
אֵיךְ הַזְּמַן חָלַף עָבַר
וְנִצְעַד אֶל הַמָּחָר
וְנֹאמַר הַלְלוּיָהּ. פֹּה:

יִבַּשְׁנוּ פַּרְדְּסִים
בְּשֶׁל נַדְלָ"ן פִּי שְׁנַיִם.
לָנוּ הַבֻּרְסָה
נָשִׂים בַּכִּיס כִּפְלַיִם...

חַג לָנוּ, חַג
אֵין שִׁקְמָה בְּנוֹף קְדוּמִים.
חַג, חַג הַיּוֹם
בְּכָל הַקַּנְיוֹנִים.
חַג לָנוּ, חַג
רוֹאָה פְּרָחִים בָּאַלְבּוֹמִים.
חַג, חַג הַיּוֹם,
הָיִינוּ כְּחוֹלְמִים.
הָיִינוּ כְּחוֹלְמִים.
 

*******************
הַיּוֹם נִרְקֹד כֻּלָּנוּ –
הִגִּיעָה עֵת לִרְקֹד;
מָחָר שׁוּב בִּמְלוֹא מֶרֶץ
נַמְשִׁיכָה לַעֲבֹד.
הַיּוֹם שִׁירָה בְּפִינוּ
וְצָהֳלָה בַּלֵּב;
הָבָה נִרְקֹד כֻּלָּנוּ,
בְּיַחַד נִסְתּוֹבֵב.

רַק פֹּה בְּשֶׁלָּנוּ
רַק פֹּה עָתִיד מַזְהִיר
כִּי זוֹ אֶרֶץ מוֹלֶדֶת
לַזָּקֵן וְלַצָּעִיר.
בְּקֶצֶב שִׁירָתֵנוּ
נִמְשֹׁךְ אֶת הַלְּבָבוֹת;
הִצְטָרְפוּ אֵלֵינוּ
לָשִׁיר וְגַם לִרְקֹד!

מִי עוֹד אוֹהֵב כָּמוֹנוּ
אֶת חֹפֶשׁ הַחַיִּים?
מִי עוֹד רוֹקֵד כָּמוֹנוּ
עַל כַּנְפֵי הַנְּשָׁרִים?
מִדָּן וְעַד בְּאֵר שֶׁבַע
עוֹד מְצַלְצֵל הַהֵד
וְכָל אֶחָד יוֹדֵעַ:
הַנֹּעַר כָּאן רוֹקֵד!
*******************
הוֹשִׁיטִי לִי יָדֵךְ
הוֹשִׁיטִי לִי יָדֵךְ
וּבוֹאִי נִרְקֹד כָּאן בְּיַחַד
וּבוֹאִי נִרְקֹד כָּאן בְּיַחַד:
רֶגֶל לְפָנִים, רֶגֶל לְאָחוֹר
מַה יָפֶה הוּא רִקּוּדֵנוּ!
*******************
עַל יַד הַנַּחַל
טְרַקְטוֹר זַחַל
אָץ נֶחְפָּז.
הוּא מִתְנוֹעֵעַ
וְזוֹרֵעַ
גַּרְעִינֵי פָּז.
 
בַּשָּׁמַיִם
כְּעַל כְּנָפַיִם 
יָטוּס עָב.
הוּא מְמַהֵר
וִיבַשֵּׂר
גֶּשֶׁם סְתָו.
*******************
הַזֹּרְעִים בְּדִמְעָה בְּרִנָּה יִקְצֹרוּ

לָה לָה לָה לָה...
*******************
הִנֵּה גֶּשֶׁם, גֶּשֶׁם בָּא,
בִּרְכָּתוֹ עִמּוֹ רַבָּה.
שֶׁפַע עֵשֶׂב וּשְׂדוֹת בָּר
בְּכָל עֵמֶק, עַל כָּל הַר.

הַזּוֹרְעִים, הַזּוֹרְעִים,
הַזּוֹרְעִים בְּדִמְעָה,
בְּרִנָּה, בְּרִנָּה,
בְּרִנָּה יִקְצֹרוּ.

צֵא בַּזֶּמֶר אָח וָרֵעַ,
יֵשׁ תַּגְמוּל לַזּוֹרֵעַ.
שְׁתֵה הַיַּיִן, הַכּוֹרֵם,
שְׂמַח בַּגֶּפֶן, גֶּפֶן חֵן.

הַזּוֹרְעִים...

בָּא תּוֹרְךָ גַּם הַקּוֹצֵר,
שְׁמַע, הַקְשֵׁב וְהִתְבַּשֵּׂר:
שַׁי לַגֹּרֶן, אֹסֶם רַב –
זְנַב שִׁבֹּלֶת, רֹאשׁ זָהָב.

הַזּוֹרְעִים...

גַּם אַתָּה רוֹעֵה הַצֹּאן,
בֶּחָלִיל הַךְ וְיָרֹן.
מִרְעֵה דֶּשֶׁא, עֵשֶׂב-בָּר
בְּכָל עֵמֶק, עַל כָּל הַר.

הַזּוֹרְעִים...
*******************
הַזָּמִיר, הַזָּמִיר,
אַל תַּפְרִיעַ בַּשִּׁיר
חַיָּלִים בַּחֲזִית אַל תָּעִיר.

שׁוּב בַּחֲזִית אָבִיב נוֹשֵׁם,
אַךְ הַחַיָּל אֵינוֹ יָשֵׁן,
לֹא יַעַן הַתּוֹתָח יַרְעִים,
כִּי אִם מִפְּנֵי צְלִילֵי שִׁירִים.
זֶה הַזָּמִיר הַשָּׁר שִׁירָיו
שָׁכַח כִּי מִתְגַּעֵשׁ הַקְּרָב.

הַזָּמִיר, הַזָּמִיר...

אַךְ מַהוּ קְרָב בִּשְׁבִיל זָמִיר?
הֵן הוּא נוֹצַר כְּדֵי לָשִׁיר.
אַךְ הַחַיָּל אֵינוֹ נִרְדָּם,
יִזְכֹּר בֵּיתוֹ עַל שְׂפַת אֲגַם,
לְשׁוּב בָּנָיו הוּא מְיַחֵל,
שָׁם הַזָּמִיר שָׁר כָּל הַלֵּיל.

הַזָּמִיר, הַזָּמִיר...

וְאִם מָחָר יֻתַּן הַצַּו,
נֵצֵא כֻּלָּנוּ אֶל הַקְּרָב,
אִשָּׁה וָאֵם וְטַף נַשְׁאִיר
וְנַעֲזֹב סַדְנָה וָנִיר.
עִם נִצְּחוֹנֵנוּ בַּצָּבָא
יִיקַר בֵּיתֵנוּ פִּי שִׁבְעָה.

הַזָּמִיר, הַזָּמִיר...
*******************
מִסְּבִיבֵנוּ מַשְׂטֵמָה גּוֹעֶשֶׁת.
נִתְגַּבֵּר בְּכוֹחַ שֶׁל פְּלָדָה...
עוֹד נָקוּם, נָקוּם אַחִים לַנֶּשֶׁק –
הַזָּקֵן רַק יִתֵּן פְּקֻדָּה.

הוֹ אַרְצִי, אַרְצִי הָאֲהוּבָה כֹּה,
מָה דָּבַקְנוּ בָּךְ לְלֹא מִלִּים...
אֲהַבְנוּךְ מֵאֲזִיקִים וְעַכּוֹ,
אֲהַבְנוּךְ מִדַּם הַחֲלָלִים.

שֶׁמֶשׁ אוֹר תָּאִיר עוֹד בְּדַרְכֵּנוּ,
אֲבִיבִית, חַמָּה, מְלֵאַת תִּקְוָה...
עוֹד נִתְקַע, אַחִים, אֶת רְמָחֵינוּ
בְּשָׂדוֹת שֶׁל אֶרֶץ אֲהוּבָה.
*******************
הַחֲבַצֶּלֶת בַּשָּׁרוֹן
כֹּה מַכְרִיזָה בְּקוֹל
לְכוּ פְּרָחִים אִתִּי לָרֹן
יַחְדָּיו נַעֲרֹךְ מָחוֹל

פֹּה דְּמוּמִיּוֹת, גַּם נַרְקִיסִים
זְהָבִים[?] סִגָּלִיּוֹת
כַּלָּנִיּוֹת גַּם אִירִיסִים
זְהָבִים סִגָּלִיּוֹת

הַחֲבַצֶּלֶת שָׁרָה שִׁיר
בְּמָחוֹל יָצְאוּ כֻּלָּם
מַבִּיט יָרֵחַ וּמֵאִיר
שָׂמֵחַ בִּמְחוֹלָם

בָּא רוּחַ נֶגֶב בִּסְעָרָה
סַעַר אֵלַי___
חָדַל מָחוֹל, חָדְלָה שִׁירָה
כָּל הַשָּׂשׂוֹן הַס, גָּז

אַךְ לִדְמָמָה הַסַּעַר קָם
שׁוּב שָׂשׂ כֹּל מִסָּבִיב
כָּל הַפְּרָחִים חָגִים חַגָּם
הֵידָד חַג הָאָבִיב

כָּל הַפְּרָחִים חוֹלֵי מָחוֹל
תּוֹךְ מֶרְחַבְיָה אֵין גְּבוּל
כָּל הַפְּרָחִים חוֹלֵי מָחוֹל
תּוֹךְ מֶרְחַבְיָה אֵין גְּבוּל
*******************
וְשׁוּב נִרְאֶה הַסְּתָו יוֹרֵד כְּחֶרֶב
מוּל הַשְּׁקִיעָה נוֹשְׁרִים עֲצֵי הַפְּרִי.
הַחֹפֶשׁ תַּם, צָרִיךְ לָצֵאת לַדֶּרֶךְ,
תְּנִי נְשִׁיקָה, יַלְדָּה, לַבַּחוּרִים...

הַחֹפֶשׁ תַּם, אָכֵן, הָיָה נִפְלָא פֹּה,
רָאִינוּ שְׁנֵי סְרָטִים עִם דֶּנִי קֵי,
אָכַלְנוּ שְׁתֵּים-עֶשְׂרֵה מָנוֹת פָלָאפֶל,
אֲפִילוּ מוֹישֶׁה-בַּס אָמַר: אוֹקֵי...

הַחֹפֶשׁ תַּם, נֵצֵא לַדֶּרֶךְ
הַכֵּיף הָיָה כְּמוֹ חוֹל...
אֶפְשָׁר הָיָה עוֹד לְכַּיֵּף כָּאן עֶרֶב –
אֲבָל אַף-פַּעַם לֹא נַסְפִּיק הַכֹּל.

פָּשׁוּט נוֹרָא כִּי נִפְרָדִים אֲנַחְנוּ,
הָיָה נִפְלָא אִתְּכֶם, אַנְשֵׁי פַּלְמָ"ח.
רַק לוּ מִשְּׂפַת הַיָּם מַהֵר הָלַכְנוּ –
הָיוּ עוֹד כַּרְטִיסִים לְ"הוּא הָלַךְ"...

אַךְ כְּשֶׁנַּחְזֹר, זֶה בְּוַדַּאי יַצִּיג עוֹד,
אִם כִּי גַּם בְּלִי זֶה עוֹד אֶפְשָׁר לִחְיוֹת,
וְאִם הַשֵּׁד אוֹתָנוּ לֹא יַשִּׂיג עוֹד –
אוּלַי נַשִּׂיג כַּרְטִיס לְגַן חַיּוֹת.

הַחֹפֶשׁ תַּם...

הַחֹפֶשׁ תַּם, פַּלְמַחְ'נִיק וְחַיֶּלֶת
זוֹכְרִים אֶת אֶקְדָּחֶיךָ, הוֹי, בּוּק ג'וֹנְס,
בַּחֹפֶשׁ, וְיִהְיוּ עוֹד שֶׁכָּאֵלֶּה,
שׁוּב נִתְרָאֶה יָמִינָה לַשָּׁעוֹן...

הַחֹפֶשׁ תַּם, הוֹי, יֵשׁ לִי טְרֶמְפְּ בֵּינְתַיִם,
הֱיוּ שָׁלוֹם, תַּחְזִיקוּ מַעֲמָד...
כְּבָר נִגְמְרָה מְנוּחַת-הַצָּהֳרַיִם –
אֶסַּע לְבֵית רוֹמַנוֹ, לַמִּשְׂרָד...

הַחֹפֶשׁ...
*******************
לְאַרְצֵנוּ אַל תִּלְעַג 
הִיא פִּנָּה נִדַּחַת
פֹּה הַפּוּרִים גַּם כֵּן חַג 
וּמַחֲלָה – קַדַּחַת.

– לִי הַיּוֹם עָצוּב יוֹתֵר
וַחֲבָל שֶׁבָּאתִי.
הַשָּׁנָה מַלְכַּת אֶסְתֵּר
אֵין לְאַגָּדָתִי.

– לִי גַּם כָּךְ הֶחָג חָבִיב,
וְלֹא הִתְיָאַשְׁתִּי:
אִם אֵין אֶסְתֵּר בְּתֵל-אָבִיב,
אֶסְתַּפֵּק בְּוַשְׁתִּי.

– בְּלִי יָדַיִם, מְנֻוָּל!
קְצָת נִמּוּס לִגְבֶרֶת!
– אָח, גְּבִרְתִּי, בְּקַרְנָוָל
יֵשׁ חֻקָּה אַחֶרֶת.

– אֲהַבְתִּיךְ בְּזֶה הַלֵּיל
וְנַפְשִׁי גּוֹעֶשֶׁת...
– אַל תֹּאהַב, פֶּן תְּקַבֵּל
אֶצְבַּע מְשֻׁלֶּשֶׁת.

– נָא נַשְּׁקִינִי!  – לֹא, לֹא, לֹא!
– נָא חַבְּקִינִי!  – מֵילֶא...
– הֲלֹא טוֹב לָהּ (– וְגַם לוֹ?!)
בַּנְּשָׁפִים הָאֵלֶּה?

הַאֲמִינוּ, כִּי תָּמִיד
פֹּה חַיִּים אַחֶרֶת.
אַךְ בְּפוּרִים, כִּבְיָרִיד,
הַחֻצְפָּה מֻתֶּרֶת.
*******************
הַזּוֹרְעִים, הַזּוֹרְעִים 
הַזּוֹרְעִים זוֹרְעִים בַּשָּׂדוֹת
בַּיָּמִים וּבַלֵּילוֹת
מֵעֶרֶב עַד בֹּקֶר, מִבֹּקֶר עַד עֶרֶב
כֹּה יִזְרְעוּ הַדָּגָן בְּלִי הֶרֶף.

הַזּוֹרְעִים, הַזּוֹרְעִים
בַּמָּרוֹם יָאִיר הַיָּרֵחַ
טְרַקְטוֹר חוֹרֵשׁ, חוֹרֵשׁ וְגוֹנֵחַ
בֵּין הָרְגָבִים נִשְׁפָּכִים הַגַּרְעִינִים
עוֹד מְעַט יַמְטִירוּ, יַמְטִירוּ עֲנָנִים...
*******************
הַחַיָּל זָקוּק לִקְצָת מַזָּל
וְאִם הוּא בִּישׁ-מַזָּל
אֲזַי בִּכְלָל, בִּכְלָל, בִּכְלָל
הַחַיָּל...
*******************
אַל נָא, אַל נָא תְּמַהֵר,
אַל בְּחִפָּזוֹן! - 
לֶחָבֵר שֶׁלּוֹ אוֹמֵר
כָּךְ הַחִלָּזוֹן.

הִסְתַּכֵּל נָא מִסְּבִיבְךָ,
הָעוֹלָם מָלֵא פְּרִיחָה,
הַהוֹלֵךְ לְאַט יָכֹל
לֵהָנוֹת מִכָּל וָכֹל.

לֹא מָטוֹס אַתָּה אָחִי,
גַּם לֹא אַבְטוֹבּוּס,
וְלָרוּץ מַהֵר, אָחִי,
לֹא מִן הַנִּמּוּס.

הִסְתַּכֵּל נָא בַּשְּׁבִילִים,
מַה הוֹרִיקוּ הֶעָלִים.
הַהוֹלֵךְ לְאַט יָכֹל
לֵהָנוֹת מִכָּל וָכֹל.

*******************
הַחֲלוּצִים!
בְּיַד חֲרוּצִים
סֹלּוּ סֹלּוּ הַמְּסִלָּה,
יַשְּׁרוּ הָעֲרָבוֹת!
נִירוּ הַנִּיר 
בְּגִיל וָשִׁיר,
בְּנוּ אֶת אַרְצְכֶם,
אֶרֶץ אָבוֹת!

אַךְ אַל מוֹרָא!
בְּבוֹא יוֹם צָרָה
אִישׁ מִכֶּם עַל אֱלֹהִים
יַשְׁלִיךְ יְהָבוֹ!
יֵשׁ גְּאֻלָּה
לַפְּעֻלָּה,
וְאִם גַּם תִּתְמַהְמַהּ –
עוֹד בּוֹא יָבוֹא!
*******************
הֶחָלִיל הוּא פָּשׁוּט וְעָדִין, 
וְקוֹלוֹ כְּמוֹ קוֹל שֶׁל הַלֵּב, הֶחָלִיל.
כְּשִׁכְשׁוּךְ הַפְּלָגִים, כְּמוֹ שִׁיר יְלָדִים,
כְּמַשַּׁק הָרוּחוֹת בְּפַרְדֵּס מְלַבְלֵב -
הֶחָלִיל, הֶחָלִיל.

מַנְגִּינַת הֶחָלִיל לָאִילָן, לֶעָנָן, 
מַנְגִּינַת הֶחָלִיל לְמִרְבַּץ עֲדָרִים, 
מַנְגִּינַת הֶחָלִיל לְאָחִי הַקָּטָן, 
מַנְגִּינַת הֶחָלִיל לֶהָרִים, לֶהָרִים. 
הֶחָלִיל! 
 
הַמַּקְשִׁיב לוֹ יוֹדֵעַ יָדוֹעַ הֵיטֵב
הוּא יָעִיר אֶת הַדְּמִי, הוּא יַרְוֶנּוּ בִּצְלִיל,
כְּמַשַּׁק הָרוּחוֹת בְּפַרְדֵּס מְלַבְלֵב –
הֶחָלִיל, הֶחָלִיל.
*******************
חָלִיל קָטָן אַבָּא נָתַן
לְדָנִי יֶלֶד קָט
אֶת הֶחָלִיל מִן הַגָּלִיל
הֵבִיא לְדָן מַתָּת

חֲלִילִילִי
חַלֵּל נָא לִי
חַלֵּל נָא לִי בַּלָּאט
מַה בַּגָּלִיל 
רֵעִי, חָלִיל
רָאִיתָ שָׁם חָלָל

חֹרְשׁוֹת, נִירִים וְצִפֳּרִים
יָשִׂיחוּ שָׁם כְּבוֹד אֵל
מְרִי לִילִילִי
שָׁם בַּגָּלִיל
רָאִיתִי הַר נִשָׂא
וְנֶשֶׁר עַז כְּנָפָיו פָּרַשׂ
וּבָאֲוִיר נִשָׂא
מְרִי לֵילִי
שָׁם בַּגָּלִיל
כְּפָרִים יָפִים פּוֹרְחִים



*******************
סְתָו מַאֲפִיל, צִפֳּרִים נָדַמּוּ,
עֵרוֹם הַיַּעַר, שָׂדוֹת נִתְיַתָּמוּ.
רַק חֶלְקַת שָׂדֶה אַחַת לֹא קְצוּרָה
תְּעוֹרֵר מַחְשָׁבָה נוּגָה וּמָרָה.

נִדְמֶה שִׁבֹּלֶת לִרְעוּתָהּ תָּשׂוּחַ:
קָשֶׁה לִשְׁמֹעַ אֶת יְלֵל הָרוּחַ.
קָשֶׁה לְהַרְכִּין אַרְצָה אֶת הַמְּלַאי
וּלְהַטְבִּיל הַזֵרְעוֹנִים בְּאַדְמַת שָׂדַי.

לַיְלָה וְלַיְלָה מְכַלִּים בָּרֵינוּ,
עוֹפוֹת הַמַּסָּע עוֹבְרִים עַל פָּנֵינוּ.
אַרְנֶבֶת רוֹמְסָה, שִׁדָּפוֹן מַכֶּה
הֵיכָן הוּא יוֹגְבֵנוּ וּלְמַה מְּחַכֶּה?
*******************
חַשְׁמוֹנָאִים קְטַנִּים אָנוּ
וּלְהִלָּחֵם פֹּה כֻּלָּנוּ
עַל הַצָּר כְּמוֹ הַגְּדוֹלִים
אָנוּ עוֹלִים, אָנוּ עוֹלִים

וּכְלֵי זַיִן לָנוּ דַּי
מָגֵן לָנוּ אֲדֹנָי
*******************
עַכְבָּר עַכְבָּר הִשָּׁמֵרָה
פֶּן הֶחָתוּל יָבוֹא מַהֵרָה!
עַכְבָּר, עַכְבָּר, נוּס נוּס נוּס!
עַכְבָּר, עַכְבָּר, נוּס נוּס נוּס!
*******************
בַּבִּקְתָּה עַל הַגַּג
חֲתַלְתּוּל שָׁם הִתְעַנַּג
בַּחַמָּה יִמְתַּח רַגְלָיו
וְרוּחוֹ טוֹבָה עָלָיו
שָׁם בַּשֶּׁמֶשׁ עַל הַגַּג.
‏
בֶּחָתוּל צָרָה עֵינִי
שֶׁהוּא שָׁם וְלֹא אֲנִי
שָׁם בַּשֶּׁמֶשׁ עַל הַגַּג
הוּא, רַק הוּא שָׁם יִתְעַנַּג 
הוּא, אַךְ הוּא וְלֹא אֲנִי. 

הוּא שׁוֹכֵב, נִים לֹא נִים,
לַחַמָּה מַסְבִּיר פָּנִים. 
נָא הַגִּידוּ, יְלָדַי,
אִם לִהְיוֹת חָתוּל כְּדַאי
שָׁם בַּשֶּׁמֶשׁ עַל הַגַּג.
*******************
הַט אֹזֶן וְהַקְשֵׁב לַקּוֹל
פַּעֲמוֹנִים יְצַלְצֵלוּ
בַּמֶּרְחָב צְלִילִים נָעִים
מִמֶּרְחָק לְךָ קוֹרְאִים
קוֹרְאִים:
צִיל צִיל צְלִיל...
*******************
לִי, לִי, לִי, אֵלִי,
הַטְ אָזְנְךָ הַקַּשֶּׁבֶת!
לִי, לִי, לִי, אֵלִי,
הַטְ אָזְנְךָ הַקַּשֶּׁבֶת!

לֹא לְאַבָּא, לֹא לְאִמָּא
לִי, רַק לִי, אֵלִי,
הַטְ אָזְנְךָ הַקַּשֶּׁבֶת!

לִי, לִי, לִי, אֵלִי...

לֹא לְסַבָּא, לֹא לְסָבְתָא,
לִי, רַק לִי, אֵלִי,
הַטְ אָזְנְךָ הַקַּשֶּׁבֶת!

לִי, לִי, לִי, אֵלִי...

לֹא לְסַבָּא, לֹא לְסָבְתָא,
לֹא לַדּוֹד וְלֹא לַדּוֹדָה,
לֹא לַנִּין וְלֹא לַנֶּכֶד,
לִי, רַק לִי, אֵלִי,
הַטְ אָזְנְךָ הַקַּשֶּׁבֶת!
*******************
הַט נָא אֹזֶן, הוֹי אָחִי, וּשְׁמָעָה:
מִי זֶה בָּא מִן הַיְּשִׁימוֹן?
מִן הַצִּיָּה מִי בָּא, מֵהַגְּדוֹלָה
מִי שָׁם בָּא, מִי שָׁם עוֹלֶה?
אוֹרְחַת גְּמַלִּים טוֹפְפָה בַּחוֹל
צִיל צְלִיל, נִשְׁמָע קוֹל, נִשְׁמָע קוֹל.
קוֹל פַּעֲמוֹנִים
עוֹלִים, שָׁם עוֹלִים
צִיל צְלִיל, נִשְׁמָע קוֹל, נִשְׁמָע קוֹל.
*******************
עַל פֶּלֶג זַךְ, הַרְחֵק מִכְּרַךְ
טוֹחֵן עַלִּיז שָׁם גָּר.
מִבֹּקֶר אוֹר עַד רֶדֶת יוֹם
פִּזְמוֹן אֶחָד הוּא שָׁר:
חָפְשִׁי אֲנִי כְּעוֹף כָּנָף
לְטַחֲנָתוֹ הוּא שָׂח
וְלֹא יֶחְסַר לִי רֵעַ עוֹד
שָׁפַר חֶלְקִי עִמָּךְ.

הֵן לֹא אָמִיר אוֹתָךְ לָעַד
הוֹ, טַחֲנָה שֶׁלִּי!
אַתְּ אֵם לִי, בַּת וְגַם רֵעָה
אַךְ אֹשֶׁר לִי נָתַתְּ.
כִּי לֹא אֶטְחַן לִבְנֵי-שׁוֹעִים,
שׁוֹכְנֵי אַרְמוֹנוֹת בַּכְּרַךְ.
וְלֹא יֶחְסַר לִי רֵעַ עוֹד
שָׁפַר חֶלְקִי עִמָּךְ.
*******************
עִם הָעֵדֶר שָׁב רוֹעֶה
בְּחָלִיל יָרֹן.
מֶה, מֶה, מֶה! וּמֶה, מֶה, מָה!
מִתְנַהֵל הַצֹּאן.

הָאָבָק מָה רַב בַּכְּבִישׁ,
עֶרֶב אַט יוֹרֵד.
צְעָדָיו רוֹעֶה יָחִישׁ,
וְטָלֶה רוֹעֵד...

טָל טָלֶה הַיּוֹם נוֹלַד,
כָּל לוֹ כֹּה חָדָשׁ.
לֹא יוּכַל הָלוֹךְ לְבַד,
הָרוֹעֶה נִגַּשׁ.

הָרוֹעֶה פּוֹסֵק מֵרֹן
וְלוֹקְחוֹ אֶל חֵיק.
לְלֹא צְלִיל יִפְסַע הַצֹּאן
וְטָלֶה – בַּחֵיק.

וּפוֹעֶה טָלֶה בְּקוֹל,
רֶטֶט לוֹ בַּצְּלִיל!
וּמָתוֹק קוֹלוֹ מִכֹּל,
גַּם מִן הֶחָלִיל.
*******************
הַדֶּרֶךְ כֹּה רָחוֹק, רָחוֹק וּמִשְׂתָּרֵעַ
מִנַּחַל עֵין-חֲרוֹד, הַרְחֵק עַד הַיָּרֵחַ,
הִנֵּה הַלַּיְלָה כְּבָר יָרַד עַל הַקִּבּוּץ,
רַק אוֹר הַכּוֹכָבִים מֵאִיר, רוֹמֵז בַּחוּץ.

שְׁחוֹר-הַלַּיְלָה כְּבָר יָרַד עַל הַכִּנֶּרֶת,
קָחוּנִי נָא אִתְּכֶם, אַחַי, אֲנִי אוֹמֶרֶת
שָׂאוּנִי נָא אִתְּכֶם, אַתֶּם הַבַּחוּרִים,
שָׂאוּנִי נָא אִתְּכֶם מֵעֵבֶר לֶהָרִים.

וְהֵם אוֹמְרִים אֵלַי: עֲלִי, כִּי אַתְּ יָפָה כֹּה,
כִּי בִּשְׁבִילֵךְ נִסַּע מִסְּדוֹם וְעַד לְעַכּוֹ,
כִּי בִּשְׁבִילֵךְ נִסַּע כֻּלָּם כֻּלָּם כֻּלָּם
אַף לְמָקוֹם שֶׁעוֹד אֵינֶנּוּ בָּעוֹלָם.

הַטֶּנְדֶּר נוֹסֵעַ, הַטֶּנְדֶּר פֹּה רָץ,
מִשְּׂדוֹת יָם הַמֶּלַח עַד עֵין הַמִּפְרָץ –
הַלַּיְלָה לַיְלָה אָפֵל,
הַטֶּנְדֶּר, מַה לַּיְלָה מִלֵּיל?

הַטֶּנְדֶּר, פְּתַח פִּיךָ בְּשִׁיר,
לִבֵּנוּ רָחָב וְצָעִיר.
אִם אֵשׁ מִלְּפָנֵינוּ, אִם אֵשׁ מֵאָחוֹר –
הַטֶּנְדֶּר, אַל תַּעֲצֹר!

אֶחָד הִבְטִיחַ חֲתֻנָּה מֵאֵיִן כָּמוֹהָ,
אֶחָד הִבְטִיחַ לִי אַרְמוֹן עַל הַגִּלְבֹּעַ,
אֶחָד אָמַר לִי: אֲהַבְתִּיךְ מְאוֹד, רָחֵל,
לִבִּי אֵלַיִךְ כְּמוֹ טֶנְדֶּר מִתְגַּלְגֵּל.

אֶחָד שְׁחַרְחַר אָמַר: אָמְנָם לִי יֵשׁ רַק פִּתָּה,
אֲבָל אֹהַב אוֹתָךְ מֵעַזָּה עַד חֲנִיתָא.
וְרַק בָּחוּר אֶחָד שָׁתַק מִבֵּין כֻּלָּם
וְאֶת פָּנָיו עוֹד לֹא רָאִיתִי מֵעוֹלָם.

וְהוּא עָמַד לוֹ שָׁם נוֹשֵׂא חִצִּים וָקֶשֶׁת,
וְהֵן אוֹתוֹ בִּלְבַד הָיִיתִי מְבַקֶּשֶׁת,
אַךְ הוּא שָׁתַק אֵלַי כְּצֵל בֵּין הֶהָרִים
וְהוּא הָיָה יָפֶה מִכָּל הַבַּחוּרִים.

הַטֶּנְדֶּר נוֹסֵעַ...

אֲזַי לָחַשְׁתִּי לוֹ: הַבֵּט אֵלַי, הַבִּיטָה,
אֲנִי אֹהַב אוֹתְךָ מֵעַזָּה עַד חֲנִיתָא,
בּוֹא וְנֵשֵב בְּתוֹךְ הַטֶּנְדֶּר הֶחָדָשׁ
וּנְבַלֶּה עָלָיו אֶת כָּל יַרְחֵי הַדְּבַשׁ.

אַךְ הוּא שָׁתַק אֵלַי, שָׁתַק וְלֹא עָנָה לִי,
וְלֹא יָדַע כִּי אֶת לִבִּי הַתָּם שִׁנָּה לִי,
וְהוּא נָהַג, אֶת כָּל הַטֶּנְדֶּר הוּא נָהַג
וְרַק אוֹתִי נָהַג בְּשֶּׁקֶט וְשָׁתַק.

פִּתְאֹם עָצַר בִּכְבִישׁ עֲפוּלָה וְנַצֶּרֶת,
אֶת כָּל הַבַּחוּרִים הוֹרִיד עַל אֵם הַדֶּרֶךְ,
וְרַק אוֹתִי חָטַף בַּטֶּנְדֶּר וְהִפְלִיג
וְעַד עוֹלָם אוֹתָנוּ טֶנְדֶּר לֹא יַשִּׂיג...

הַטֶּנְדֶּר נוֹסֵעַ...
*******************
הֵי דָּלִיָּה, דָּלִיָה חֲבִיבָה,
שִׁמְעִי נָא מַה לָּךְ אֲסַפְּרָה:
בַּדֶּרֶךְ לְזִכְרוֹן, שָׁמָּה חָפְרוּ,
אָבִיךְ בֵּינֵיהֶם, וּמַיִם מָצְאוּ
מַיִם בִּשְׁפֵיָה בִּשְׁנַת תַּרְצָ"ו
הֵי דָּלִיָּה, הוֹי כַּמָּה זֶה נֶחְמָד
גִּדְלִי מַהֵר, גִּדְלִי דָּלִיָּה
הָבִיאִי לָנוּ לַבְּרֵכָה הַצֶּ'רְקֶסְיָה.
*******************
הֵי הַרְמוֹנִיקָה, נַגְּנִי לִי
שֶׁיִּרְעַד כָּל צְלִיל
אֶת הַהוֹרָה שֶׁרָקַדְנוּ
יַחַד בַּגָּלִיל

טָה-לַ-לַ-לָה...

עוֹד אֶזְכֹּרָה
עוֹד אֶזְכֹּרָה אֶת הַהוֹרָה –
הוֹרָה שֶׁרָקַדְנוּ יַחַד בַּגָּלִיל...
*******************
הֵי יִבָּנֶה הַמִּקְדָּשׁ...

וְעִיר צִיּוֹן תִּכּוֹנֵן
הֵי יִבָּנֶה...

וּבִרְנָנָה נַעֲלֶה
הֵי יִבָּנֶה...
*******************
הֵי עֲלָמוֹת, עֲלָמוֹת, עֲלָמוֹת
אַל נָא תִּתְיָרֵאנָה כָּךְ
בַּחוּרֵינוּ עֶשֶׁת-פֶּלֶד
אַךְ לִבָּם כֹּה רַךְ.

וּבַדֶּשֶׁא יֵשׁ מָקוֹם
הוּא חָמוּד וְאַפְלוּלִי
נְשִׁיקָה שָׁם תְּצַלְצֵל
וְאַף שִׁירִי שֶׁלִּי.

הֵי עֲלָמוֹת...
*******************
הֵי, רְחוֹב אָרֹךְ אָרֹךְ וּמִתְפַּתֵּל
דֶּשֶׁא עֶשֶׂב יְרַקְרַק עַל כָּל תֵּל
הַי לִי לוּ לִי...
*******************
הֵי, הֵי, הֵי נַעֲלַיִם
בְּלִי סֻלְיוֹת נַעֲלַיִם
וְהָאֶבֶן צוֹרֶבֶת אֶת הָרַגְלַיִם
צוֹרֶבֶת, צוֹרֶבֶת, צוֹרֶבֶת

אֵין דָּבָר
אֵין דָּבָר, אֵין דָּבָר,
אֵין דָּבָר, אֵין דָּבָר,
חָלוּץ בְּנֵה, בְּנֵה יְרוּשָׁלַיִם!
בְּנֵה, בְּנֵה,
בְּנֵה, בְּנֵה, בְּנֵה

הֵי הֵי הֵי מִכְנָסַיִם
בְּלִי כִּיסִים מִכְנָסַיִם
הַקֵּבָה צוֹרֶבֶת אֶת הַמֵּעַיִם
צוֹרֶבֶת, צוֹרֶבֶת, צוֹרֶבֶת

אֵין דָּבָר...

הֵי הֵי הֵי כֻּתֹּנֶת
בְּלִי כַּפְתּוֹר וְשַׁרְווּלַיִם
וּבַלֵּב שָׁם צוֹרֶבֶת בַּת יְרוּשָׁלַיִם
צוֹרֶבֶת, צוֹרֶבֶת, צוֹרֶבֶת

אֵין דָּבָר...
*******************
הִיא יָצְאָה אֶל הַמִּרְפֶּסֶת
וְהִסְתַּכְּלָה בַּכּוֹכָבִים.

הִיא עָזְבָה אֶת בֵּית הוֹרֶיהָ
וְהָלְכָה אֶל הַגָּלִיל.
*******************
הִיא עָמְדָה בַּחַלּוֹן וְהִבִּיטָה
הוּא יָצָא לַמַּסָּע הַשְּׁלִישִׁי
וְשָׁלוֹם כֹּה נֶחְמָד לוֹ הִשְׁמִיטָה
"שֶׁתִּהְיֶה פַּרְטִיזָן שִׁמּוּשִׁי!"

הוּא הָיָה מְפֻזְמָק עַד הָעֶצֶם
כִּי נָתְנוּ לוֹ נַקְנִיק בְּקֻפְסָה
הוּא חִיֵּךְ לָהּ קַלּוֹת אַךְ בְּעֶצֶם
אֶת זִכְרָהּ הוּא נָשָׂא בַּמַּסָּע.

הוּא אָהַב אוֹתָהּ וְאֶת חֲנִיתָה
הוּא אָהַב וְהָיָה קְצָת טִפְּשִׁי
הִיא עָמְדָה בַּחַלּוֹן וְהִבִּיטָה
הוּא יָצָא לַמַּסָּע הַשְּׁלִישִׁי.
*******************
הִיא תָּבוֹא בְּלִי פִּיגָ'מָה,
הִיא תָּבוֹא!
הִיא תָּבוֹא בְּלִי פִּיגָ'מָה,
הִיא תֵּרֵד אִתִּי הַיָּמָּה, 
הִיא תָּבוֹא בְּלִי פִּיגָ'מָה,
הִיא תָּבוֹא!

יוּ-פִּי הַי-הַי, יוּ-פִּי יוּ-פִּי - הַי
יוּ-פִּי הַי-הַי, יוּ-פִּי יוּ-פִּי - הַי
יוּ-פִּי הַי-הַי, יוּ-פִּי יוּ-פִּי -
הַי-הַי יוּ-פִּי יוּ-פִּי -
הַי-הַי יוּ-פִּי יוּ-פִּי -
הַי!

*******************
עַל הַמַּיִם, עַל הַיְּאוֹר
מְרַקֶּדֶת קֶרֶן אוֹר,
וּלְמַטָּה כַּבָּרָק
קַשְׂקַשֵּׂי-זָהָב שֶׁל דָּג.

פָּז, פָּז, פָּז בַּכֹּל,
פָּז בַּזֶּרֶם הַכָּחֹל.

וְהַדָּג עָלָה, עָלָה
עַל הַגַּל מִן הַמְּצֻלָּה,
וְשָׁבַר אֶת קַו-הָאוֹר,
שֶׁרָקַד עַל-פְּנֵי הַיְּאוֹר.

פָּז, פָּז, פָּז...

מִסָּבִיב לַסְּנַפִּירִים
נִיצוֹצוֹת מְפֻזָּרִים,
נִיצוֹצוֹת זָהָב טָהוֹר
מֵרְסִיסָיו שֶׁל קַו-הָאוֹר.

פָּז, פָּז, פָּז...
*******************
נוּחִי, נוּחִי, יָד אוֹהֶבֶת
הֵרָגְעִי, הַנִּסְעָרָה.
שְׂדֵה הַלֶּחֶם הַמֻּזְהֶבֶת
לְפָנַיִךְ פֹּה כָּרְעָה.

חֲלוֹמוֹת לֹא שָׁוְא דִּבֵּרוּ
מַכְאוֹבֵינוּ אַתְּ תִּשְּׂאִי
סַעַר, סַעַר, יוֹם וָלַיִל
אַתְּ זָרַעְתְּ וְתַאַסְפִי.
*******************
הֵידָד, הִגִּיעָה עֵת אָבִיב
נֵצֵא יַחְדָּיו לָשׂוּחַ
קַרְנַיִם פָּז נוֹשְׁקוֹת סָבִיב
נוֹשֵׁב, לוֹטֵף הָרוּחַ
שָׁרָה צִפּוֹר עַל רֹאשׁ כָּל עֵץ
נִשְׂמַח כֻּלָּנוּ עַד אֵין קֵץ
הֶאָח, נֵצֵא לָשׂוּחַ!

הֵידָד הִגִּיעָה עֵת אָבִיב
הַכֹּל יָפֶה, פּוֹרֵחַ
פַּרְדֵּס וָכֶרֶם מִסָּבִיב
יַרְווּ, יָפִיצוּ רֵיחַ
יָרֹק כָּל צִיץ, יָרֹק כָּל עֵץ
נִשְׂמַח כֻּלָּנוּ עַד אֵין קֵץ
הֵידָד, נֵצֵא לָשׂוּחַ!
*******************
הֲיֵדְעוּ הַדְּמָעוֹת מִי שְׁפָכָם
וְיֵדְעוּ הַלְּבָבוֹת מִי הֲפָכָם

הֲפָכָם בּוֹא מְאוֹרָם תּוֹךְ רְגָבִים
וְלֹא יֵדְעוּ רְגָבִים מַה בְּתוֹכָם

[בְּתוֹכָם שַׂר וְגָדוֹל תָּם וְיָשָׁר
יְרֵא הָאֵל וְאִיש נָבוֹן וְחָכָם.]
*******************
מִפִּי אָבִי שָׁמַעְתִּי
הַמַּעֲשִׂיָּה, יַלְדִּי,
הַמַּעֲשִׂיָּה מַתְחֶלֶת
בְּמֶלֶךְ יְהוּדִי.

נוּמָה, נוּמָה, מַחֲמַדִּי
נוּמָה, עוֹלָלִי,
הָיְתָה לִי אַהֲבָה וָאַיִן,
אוֹי לְמַזָּלִי.

הָיָה בָאָרֶץ מֶלֶךְ,
מַלְכָּה הָיְתָה לַמֶּלֶךְ,
וְלַמַּלְכָּה שְׂדֵה-כֶּרֶם,
נוּמָה, נוּמָה בְּנִי.

בַּכֶּרֶם עֵץ צוֹמֵחַ
לָעֵץ – עָנָף פּוֹרֵחַ,
עַל הֶעָנָף קֵן-חֶמֶד
וּבוֹ צִפּוֹר רוֹנֶנֶת.

הַמֶּלֶךְ מֵת מִצַּעַר,
וְהַמַּלְכָּה אָבָדָה,
הַבַּד נִשְׁבַּר מִסַּעַר
וְהַצִּפּוֹר נָדָדָה.

הֵיכָן סוּלָם גָּבֹהַּ
שֶׁלַּמָּרוֹם יַגִּיעַ?
הֵיכָן חָכָם בָּאָרֶץ,
יִמְנֶה כּוֹכְבֵי-רָקִיעַ?

אֵיפֹה חָכָם לִמְצֹא-לִי
אֲשֶׁר יִסְפֹּר פְּצָעַי?
אֵיפֹה יוֹדֵעַ-חֹלִי
יִרְפָּא לִבִּי דַּוָּי?
*******************
הָיֹה הָיָה יֶלֶד קָטָן וּשְׁמוֹ נָתָן,
וּשְׁמוֹ, שִׁמְעוּ נָא,
וּשְׁמוֹ, הַאֲזִינוּ נָא,
וּשְׁמוֹ נָתָן, וּשְׁמוֹ נָתָן.

עַל עֵצִים טִפֵּס, אֶפְרוֹחִים חִפֵּשׂ,
אֶפְרוֹחִים, שִׁמְעוּ נָא,
אֶפְרוֹחִים, הַאֲזִינוּ נָא,
אֶפְרוֹחִים חִפֵּשׂ, אֶפְרוֹחִים חִפֵּשׂ.

פַּעַם קֵן מָצָא, לְקַחְתּוֹ רָצָה,
לְקַחְתּוֹ, שִׁמְעוּ נָא,
לְקַחְתּוֹ, הַאֲזִינוּ נָא,
לְקַחְתּוֹ רָצָה, לְקַחְתּוֹ רָצָה.

אֶת יָדוֹ שָׁלַח, וַי, וַי, וַי צָרַח.
וַי, וַי, וַי, שִׁמְעוּ נָא,
וַי, וַי, וַי, הַאֲזִינוּ נָא, 
וַי, וַי, וַי צָרַח, וַי, וַי, וַי צָרַח.
*******************
הָיֹה הָיָה בְּרוּךְ קֶסֶם רֹן
מֵיתָר עֲלֵי עוּגָב,
עִם רֶטֶט לוֹ, עִם פֶּלֶא צְלִיל –
שִׁירוֹ הֵקֵר לֵבָב.

שִׁירוֹ הֵקֵר לֵב חַי וָגֵא,
יָדַע רַנֵּן וּסְפֹד,
עֲלֵי מֵיתָר פָּרַט הִסְעִיר
שִׁירַת עֱנוּת וִיקֹוד.

דִּמְעוֹת אֱנוֹשׁ וִיגוֹן אֻמָּה,
שַׁוְעַת דּוֹרוֹת עָבָרוּ,
עֶרְגַּת גְּאֻּלָּה, תִּקְוַת לְאֹם – 
בְּהֶמְיַת שִׁירוֹ נִצְרָרוּ.

אַךְ עֵת הִמְרִיא, גָּאָה הַשִּׁיר
מִמְּרִי הַכְּאֵב הָעַז,
עִם סַעַר רֹן וְרַעַם צְלִיל –
פָּקַע מֵיתַר הַפָּז.


*******************
הַלַּיְלָה בָּא, עָנָן עַל הַצַּמֶּרֶת,
וְקַר לְךָ וְרוּחֲךָ נִרְגָּז.
נִדְמֶה לְךָ שֶׁכָּל אִשָּׁה עוֹבֶרֶת
אֵינֶנָּהּ זֹאת מַה שֶּׁהָיְתָה אֵי-אָז.
אֲנִי יוֹדַעַת: כָּכָה זֶה, כֵּן כָּכָה.
אַךְ גַּם לִבִּי כָּמוֹךָ נֶאֱנַח:
הָיוּ לֵילוֹת שֶׁנִּמְשְׁכוּ עַד שַׁחַר
וָכֹל בָּחוּר הָיָה אַחֵר כָּל כָּךְ

הָיֹה הָיוּ אֵי-פַּעַם בַּחוּרִים,
אַתֶּם אֶת זֹאת אוּלַי אֵינְכֶם זוֹכְרִים.
אֶחָד אֲשֶׁר חִבְּקַנִי -
אֶת כָּל חַיָּיו חִבֵּק,
אֶחָד שְׁנְּשָׁקַנִי -
אֶת כּוֹכָבוֹ נִשֵּׁק.
אֶחָד אָמַר: זִכְרִינִי,
אָרוּר מֵפֵר הַבְּרִית!
אֶחָד אָמַר: הַמְתִּינִי,
כִּי לִי אַתְּ לְתָמִיד.
אַתֶּם אֶת זֹאת אוּלַי אֵינְכֶם זוֹכְרִים,
הָיֹה הָיוּ אֵי-פַּעַם בַּחוּרִים.

הָיֹה הָיוּ, הָלְכוּ וְלֹא יָשׁוּבוּ.
הָיֹה הָיוּ. טוֹבִים וַאֲהוּבִים.
כֵּן, כָּכָה זֶה. עַל כֵּן הַשִּׁיר עָצוּב הוּא,
כִּי אֶת הַטּוֹב לוֹקֵחַ אֱלֹהִים.
אֲנִי יוֹדַעַת: כָּכָה זֶה, כֵּן כָּכָה.
בָּחוּר וְטוֹב – בָּחוּר הוּא וְגַם טוֹב.
אַךְ לָמָּה זֶה רַק הַמֵּתִים עִם שַׁחַר
יוֹדְעִים תָּמִיד אַחֶרֶת לֶאֱהֹב?...

הָיֹה הָיוּ אֵי-פַּעַם בַּחוּרִים...

הַיּוֹם בּוֹנִים פֹּה אֶרֶץ לְתִפְאֶרֶת,
וְשִׁיר חָדָשׁ. וּפֶרַח. וּנְעוּרִים.
וְהַבָּנוֹת לוֹבְשׁוֹת שִׂמְלָה אַחֶרֶת.
כֵּן כֵּן, אֲבָל... אֵיפֹה הַבַּחוּרִים?
אֵיפֹה הֵם? שָׁר הָרוּחַ בַּשַּׁלֶּכֶת.
אֵיפֹה-אֵיפֹה הֵם? שִׁירוּ עִמָּדִי,
כִּי קַר כָּל-כָּךְ בִּלְעֲדֵיהֶם לָלֶכֶת
וְאֵין זוֹכֵר אוֹתָם עוֹד מִלְּבַדִי.

הָיֹה הָיוּ אֵי-פַּעַם בַּחוּרִים...
*******************
הָיֹה הָיְתָה שָׂרָה קְטַנָּה
יַלְדָּה יָפָה מְאוֹד
הָיָה לָהּ אָח נָעִים נֶחְמָד
קָטוֹן מִמֶּנָּהּ עוֹד.

רַבָּה הָיְתָה חִבָּתָהּ לוֹ
לִשְׁמוּלִיק הַקָּטָן;
עֲרִיסָתוֹ תָּנַע בַּשִּׁיר:
"הוֹי נוּמָה, שְׁכַב, יְשַׁן".

וַיְהִי הַיּוֹם אִמָּם יָצְאָה
וַתְּאַחֵר לָשׁוּב;
יָצְאָה שָׂרָה לָשׂוּחַ עִם
אַָחִיהָ הָאָהוּב.

הִגִּיעוּ עַד לַיַּעַר כְּבָר
תּוֹעִים הֵם פֹּה וָשָׁם,
וְהִנֵּה דֹּב שָׁחֹר גָּדוֹל
מוֹפִיעַ לִקְרָאתָם:

"הוֹי, שָׂרָהלֶ'ה, הוֹי, מוּלִינְקֶ'ה
בַּיַּעַר פֹּה אַתֶּם;
הַאֵין לָכֶם אִמָּא טוֹבָה?
כִּי אָז אֹכַל אֶתְכֶם!"

הוֹי דֹּב, דֻּבֵּנוּ הַנֶּחְמָד
רְאֵה נָא אַל תֹּאכַל;
אִמָּא תְּשַׁלֵּם לָךְ שְׂכָרְךָ
כְּכָל אֲשֶׁר תִּשְׁאַל.

אָז יִפֶן, יֵלֵךְ לוֹ הַדֹּב
עוֹמְדִים שְׁנֵיהֶם הֵם שָׁם,
וּבְהִגָּבֵר הַחֲשֵׁכָה
בִּבְכִי יִשְּׂאוּ קוֹלָם.

בּוֹכִים הֵם שָׁם וְצוֹעֲקִים:
אַיֵּה הַדֶּרֶךְ, אָה?
וַעֲיֵפִים הֵם, נִרְדָּמִים
לְרֶגֶל עֵץ נִשָּׂא.

דּוּמָם יִישְׁנוּ, יַרְגִּיעוּ דֹּם
וְזֶה הָעֵץ שׁוֹמְרָם,
פּוֹרֵשׂ עָלָיו בַּלָּאט בַּלָּאט
עַד כִּי תָּבוֹא אִמָּם.
*******************
פַּעַם אַחַת בָּחוּר יָצָא אֶל הַכְּבִישׁ,
פַּעַם אַחַת בָּחוּר יָצָא;
בַּחוּרָה הוּא שָׁם מָצָא.
הָיָה זֶה בַּשָּׂדֶה
עַל יַד הַמַּחֲנֶה.

שִׁמְעִי נָא חֲבִיבָתִי – הוּא אָמַר,
שִׁמְעִי נָא חֲבִיבָתִי
מַה הוֹלֶמֶת לִבָּתִי.
הָיָה זֶה בַּשָּׂדֶה
עַל יַד הַמַּחֲנֶה.

מָה אִכְפַּת לִי עֶלֶם טוֹב, הִיא אָמְרָה,
מָה אִכְפַּת לִי עֶלֶם טוֹב,
תֵּן לִי פִּרְחֵי חֵן לִקְטֹף.
הָיָה זֶה בַּשָּׂדֶה
עַל יַד הַמַּחֲנֶה.

יֵשׁ וַדַּאי חָלָב בַּכַּד, הוּא אָמַר,
יֵשׁ וַדַּאי חָלָב בַּכַּד;
תְּנִי נָא לִי לִשְׁתּוֹת מְעַט.
הָיָה זֶה בַּשָּׂדֶה
עַל יַד הַמַּחֲנֶה.

הֶחָלָב לֹא בִּשְׁבִילְךָ, הִיא אָמְרָה,
הֶחָלָב לֹא בִּשְׁבִילְךָ;
גַּס אַתָּה וְלֵךְ לְךָ.
הָיָה זֶה בַּשָּׂדֶה
עַל יַד הַמַּחֲנֶה.

[בית מפי מאיר צמח]
בְּעֵינַי מָצָאת אַתְּ חֵן, הוּא אָמַר,
בְּעֵינַי מָצָאת אַתְּ חֵן;
בּוֹאִי-נָא וְנִתְחַתֵּן!
הָיָה זֶה בַּשָּׂדֶה
עַל יַד הַמַּחֲנֶה.

מַה שֶּׁבְּחַיַּי נָחוּץ – הִיא אָמְרָה,	
מַה שֶּׁבְּחַיַּי נָחוּץ,
לֹא יוּכַל לָתֵת חָלוּץ.
הָיָה זֶה בַּשָּׂדֶה
עַל יַד הַמַּחֲנֶה.

לְאָבִי יֵשׁ כֶּסֶף רַב, הוּא אָמַר,
לְאָבִי יֵשׁ כֶּסֶף רַב;
נִתְחַתֵּן, נִסַּע אֵלָיו.
הָיָה זֶה בַּשָּׂדֶה
עַל יַד הַמַּחֲנֶה.

זֶה עִנְיָן אַחֵר בָּחוּר – הִיא אָמְרָה,
זֶה עִנְיָן אַחֵר בָּחוּר –
אַךְ לִשְׁתּוֹת חָלָב אָסוּר.
הָיָה זֶה בַּשָּׂדֶה
עַל יַד הַמַּחֲנֶה.

תַּחַת שִׂיחַ רַב קוֹצִים הֵם יוֹשְׁבִים,
תַּחַת שִׂיחַ רַב קוֹצִים 
הוּא וְהִיא חָלָב שׁוֹתִים.
הָיָה זֶה בַּשָּׂדֶה
עַל יַד הַמַּחֲנֶה.
*******************
הָיָה זֶה בְּתֵל-אָבִיב,
בְּיוֹם בָּהִיר בָּהִיר אֶחָד
נִשְׁמְעָה הָאַזְעָקָה –
כֻּלָּנוּ אַצְנוּ-רַצְנוּ לַמִּקְלָט.

וּבַמִּקְלָט יוֹשְׁבִים,
יוֹשְׁבִים וּמְחַכִּים,
מְחַכִּים לְאַרְגָּעָה.
*******************
הָיָה זֶה מִזְּמַן, כְּשֶׁיֶּלֶד קָטָן 
פָּגַשׁ בְּיַלְדָּה קְטַנְטֹנֶת.
הַיֶּלֶד הַזֶּה קָטָן וְרָזֶה
וְהִיא הַיַּלְדָּה שְׁמַנְמֹנֶת. 
הוֹי, הוֹי גִּדְעוֹן
עוֹבֵד בַּדָּגִים הָיִיתָ.
משוגענע מאַמאַ, משוגענע פּאַפּאַ,
משוגענע די גאַנצע משפּחה.
*******************
הָיָה זֶה נַטָּשָׁה בַּלַּיִל,
זֶה הָיָה בִּגְבוּלוֹת סְטָלִינְגְרָד.
אֲנַחְנוּ מָתַחְנוּ הַתַּיִל
מֵאִתָּנוּ אַף אִישׁ לֹא בָּגַד.

מֵרָחוֹק שָׁם הַוּוֹלְגָה יוֹקֶדֶת
וּבַלֵּב מַרְגִּישִׁים קְצָת כְּאֵב.
יָדַעְנוּ מַה זֹּאת מוֹלֶדֶת
וְיָדַעְנוּ גַּם מַה זֶּה אוֹיֵב.
*******************
הָיָה זֶה שׁוֹמֵר
לֵב יְהוּדִי בּוֹעֵר
קָרָאנוּ לוֹ בְּשֵׁם "צַבָּר דּוֹקֵר".
עֵינוֹ תָּמִיד פְּקוּחָה
וְיָד לוֹ נְטוּיָה
וְשִׁירָתוֹ נוֹתֶנֶת מְנוּחָה.

עִם חֲשֵׁכָה אֶת הַמּוֹשָׁבָה יָצָא
בְּפִיו מַפּוּחִית וּבְיָדוֹ רוֹבֶה נָשָׂא.
שִׁירָתוֹ בְּצֵאתוֹ נֶעֶלְמָה בָּאֲפֵלָה
וּבִמְנוּחָה יָצָא אֶת קַו הַהֲגָנָה.

אַךְ שׁוֹמְרֵנוּ לֹא יָדַע
כִּי יָשׁוּבְ נִשָּׂא בַּאֲלֻנְקָה.

הָיָה זֶה שׁוֹמֵר
לֵב יְהוּדִי בּוֹעֵר
קָרָאנוּ לוֹ בְּשֵׁם "צַבָּר דּוֹקֵר".
עֵינוֹ כָּעֵת סְתוּמָה
יָדוֹ מְאֻבָּנָה
שִׁירַת הַמַּפּוּחִית לֹא תִּשָּׁמַע.
*******************
הָיָה לִי חָבֵר, וְנָפַל הוּא בַּקְּרָב
וְאֵם וּמוּדָע לֹא הִשְׁאִיר אַחֲרָיו,
אַךְ עֵת יִוָּלֵד לִי בְּנִי בְּכוֹרִי
קָרוֹא אֶקְרָאֶנּוּ בְּשֵׁם חֲבֵרִי.
יָמִים יַחֲלֹפוּ, תַּעֲבֹרְנָה שָׁנִים
אַךְ אֵין הַחַיָּל שׁוֹכֵחַ רֵעִים
אֵין, אֵין, אֵין, אֵין
אֵין הוּא שׁוֹכֵחַ רֵעִים.
*******************
יָבוֹא הַיּוֹם וְעוֹד תֵּשֵב אֶל מוּל הָאָח
וְגַם הַגַּב יִהְיֶה כָּפוּף כַּחֲטוֹטֶרֶת
וְתִזָּכֵר אָז בְּיָמֶיךָ בַּפַּלְמָ"ח
וּתְסַפֵּר עַל זֹאת אַגַּב עִשּׁוּן מִקְטֶרֶת

וּמִסָּבִיב, וּמִסָּבִיב יֵשֵׁב הַטַּף
וְאִשְׁתְּךָ גַּם הִיא מֻפְלֶגֶת בַּשָּׁנִים
תַּזִּיל דִּמְעָה וּתְקַנֵּחַ אֶת הָאַף
וְתֵאָנַח: הָיוּ זְמַנִּים, הָיוּ זְמַנִּים...

הָיוּ זְמַנִּים,
אָז בַּמִּשְׁלָט יָשַׁבְנוּ,
הָיוּ זְמַנִּים,
לָחַמְנוּ וְאָהַבְנוּ,
עַכְשָׁו דָּבָר אֵין לְהַכִּיר –
עַל הַמִּשְׁלָט יוֹשֶׁבֶת עִיר,
אוּלַי בִּזְכוּת אוֹתָם זְמַנִּים...

וּתְסַפֵּר אֲזַי עַל כִּבּוּשִׁים וּקְרָב
וְהַקָּטָן בֵּין הַיְּלָדִים יָעִיר בְּלַחַשׁ:
וּבְכֵן, זֶה סַבָּא שֶׁהִצִּיל אֶת הַמַּצָּב –
מִסַּבָּא שֶׁכָּזֶה, בֶּאֱמֶת, בֶּאֱמֶת, יֵשׁ נַחַת...

וְאָז תַּרְאֶה אֶת זְרוֹעֲךָ הַחֲשׂוּפָה
וּבָהּ צַלֶּקֶת שֶׁהִגְלִידָה מִשָּׁנִים
וּתְחַיֵּךְ – אֶת זֹאת הֵן סָבְתָא אָז רִפְּאָה,
נוּ, וּמֵאָז – הָיוּ זְמַנִּים, הָיוּ זְמַנִּים...

הָיוּ זְמַנִּים...
*******************
הָיוּ לֵילוֹת, אֲנִי אוֹתָם זוֹכֶרֶת,
אֲנִי אוֹתָם עַד סוֹף יָמַי אֶשָּׂא,
בַּמִּשְׁעוֹלִים בֵּין דְּגַנְיָה לְכִנֶּרֶת,
עָמְדָה עֶגְלַת חַיַּי הָעֲמוּסָה.

וְהוּא נִגַּשׁ: שִׁמְעִי אֵלַי, קְטַנְטֹנֶת,
אֲנִי בָּנִיתִי בַּיִת לְשִׁבְתֵּךְ,
אַתְּ תִּרְקְמִי בָּעֶרֶב לִי כֻּתֹּנֶת,
אֲנִי אֶנְהַג בַּיּוֹם אֶת עֶגְלָתֵךְ.

הוֹּא הָיָה אָז בָּהִיר וְגָבוֹהַּ כְּזֶמֶר,
הוּא נָהַג עֲגָלוֹת לַשָּׂדֶה הָרָחָב,
וַאֲנִי לוֹ כֻּתֹּנֶת הָיִיתִי רוֹקֶמֶת,
כֻּתֹּנֶת שֶׁל תְּכֵלֶת עִם פֶּרַח זָהָב.

הָיוּ לֵילוֹת, אֲנִי אוֹתָם זוֹכֶרֶת,
וְהוּא אֶת הָעֵצִים בַּגַּן הֵעִיד,
אֶת הַשְּׁבִילִים בֵּין דְּגַנְיָה לְכִנֶּרֶת,
כִּי רַק אוֹתִי יִשְׁמֹר לוֹ לְתָמִיד.

הָיָה הוֹלֵךְ וְשָׁב אֵלַי קוֹדֵחַ,
הָיָה נוֹשֵׂא דְּמוּתִי מִמּוּל פָּנָיו,
הַגִּידוּ נָא, הֲיֵשׁ בָּכֶם יוֹדֵעַ
אֵי אָנָּה זֶה הָלַךְ לוֹ וְלֹא שָׁב?

אָז הָיִיתִי בּוֹכָה, אָז הָיִיתִי נִדְהֶמֶת,
בְּשָׂדוֹת רְחוֹקִים עוֹד הָלַכְתִּי אֵלָיו,
אָנֹכִי עוֹד נוֹשֵׂאת כֻּתָּנְתּוֹ הַמְּרֻקֶּמֶת,
כֻּתֹּנֶת שֶׁל תְּכֵלֶת עִם פֶּרַח זָהָב.

הָיוּ לֵילוֹת, אֲנִי אוֹתָם זוֹכֶרֶת,
אֲנִי אוֹתָם עַד סוֹף יָמַי אֶשָּׂא.
*******************
הַיּוֹם אֲנִי שָׁר לַכּוֹכָב וְלַיָּם,
לַזּוּג, שֶׁיָּדוֹ אֶת מָתְנֶיהָ חוֹבֶקֶת,
לַחוֹל, לַיָּרֵחַ, לְכָל הַקַּיָּם,
הַיּוֹם אֲנִי שָׁר לְכָל עַיִן צוֹחֶקֶת.

הַיּוֹם אֲנִי שָׁר לַשָּׂדֶה, לַמֶּרְחָב,
לַפֶּרַח, לָעֵץ וְלַבְּאֵר הַשּׁוֹאֶבֶת,
לַפֶּה הַנּוֹשֵׁק, לַחִיּוּךְ הָרָחָב,
הַיּוֹם אֲנִי שָׁר לְכָל נֶפֶשׁ אוֹהֶבֶת.

הַיּוֹם אֲנִי שָׁר לָאָדָם הַנּוֹשֵׁם,
לְדֶמַע-הָאֵם וְלַצְּחוֹק שֶׁל הַיֶּלֶד,
לְחֹם-הַתִּקְוָה, לַחֲלוֹם מִתְגַּשֵּׁם,
הַיּוֹם אֲנִי שָׁר - כִּי עוֹדֶנִּי בַּחֶלֶד..

*******************
הַיּוֹם אַתֶּם יֹצְאִים בְּחֹדֶשׁ הָאָבִיב
*******************
הַיּוֹם יוֹם שִׁשִּׁי
הַיּוֹם יוֹם שִׁשִּׁי –

מָחָר שַׁבָּת
מָחָר שַׁבָּת,
שַׁבָּת מְנוּחָה.

הַיּוֹם כֻּלָּם עוֹבְדִים
הַיּוֹם כֻּלָּם עוֹבְדִים –

מָחָר שַׁבָּת...
*******************
הַיּוֹם נִהְיֶה לַאֲחֵרִים,
אִישׁ לֹא יַכִּירֵנוּ.
כָּל הָעִיר יָצְאָה לָרְחוֹב
לְקַבֵּל פָּנֵינוּ.

הִתְקַשְּׁטוּ הָרְחוֹבוֹת,
הַבָּתִּים הוּאָרוּ,
תִּינוֹקוֹת יָצְאוּ לִרְקֹד,
בַּבַּיִת לֹא נִשְׁאָרוּ.

גִּיל, מָחוֹל וּשְׂמָחוֹת,
כָּל הָעִיר צוֹהֶלֶת.
דִּידְל דִּידְל דּוּדְל
דִּידְל דִּידְל דוּ
דִּידְל דִּידְל דוּ.
*******************
הַיּוֹם פּוּרִים לָנוּ
מָחָר יוֹם חֹל
אֵל צִוָּה בְּפוּרִים
אָזְנֵי הָמָן אֱכֹל

אֵל צִוָּה לִשְׂמֹחַ
הַיּוֹם עַד לִבְלִי דַּי
וּלְבִלְתִּי שָׁכוֹחַ
גַּם עָנִי אֲזַי

אֵל צִוָּה בְּפוּרִים
אָזְנֵי הָמָן אֱכֹל

הַיּוֹם פּוּרִים לָנוּ...
*******************
הַיּוֹם הַיּוֹם
הַיּוֹם קִבַּלְתִּי חֹם
שָׁתִיתִי מִיץ, עָשִׂיתִי שְׁוִיץ
הַיּוֹם הַיּוֹם
*******************
גֶּשֶׁם, גֶּשֶׁם, מִשָּׁמַיִם
קוֹל הֲמוֹן טִפּוֹת הַמַּיִם
טִיף-טִיף-טַף! טִיף-טִיף-טַף!
מַחֲאוּ כַּף אֶל כַּף!

טִיף-טַף, טִיף-טַף
טִיף-טִיף-טַף, טִיף-טִיף-טַף
מַחֲאוּ כַּף אֶל כַּף!

לַהַב אֵשׁ חוֹצֶה שָׁמַיִם
מְעַוֵּר אֶת הָעֵינַיִם
בְּרִיק-בְּרִיק-בְּרַק! בְּרִיק-בְּרִיק-בְּרַק!
זֶה הִבְרִיק הַבָּרָק!

בְּרִיק-בְּרַק, בְּרִיק-בְּרַק
בְּרִיק-בְּרִיק-בְּרַק! בְּרִיק-בְּרִיק-בְּרַק!
זֶה הִבְרִיק הַבָּרָק!

קוֹל אַדִּיר מִן הַשָּׁמַיִם
מַחֲרִישׁ אֶת הָאָזְנַיִם!
רַם-רְעַם! רַם-רְעַם!
זֶה הָרַעַם יִרְעַם!

רַם-רַם, רַם-רַם!
רַם-רְעַם! רַם-רְעַם!
זֶה הָרַעַם יִרְעַם!

גֶּשֶׁם, רַעַם, בְּרַק שָׁמַיִם!
מַחֲאוּ בַּכַּפַּיִם!
יִיר-יִירֶה! יִיר-יִירֶה!
בָּרוּךְ הוּא הַיּוֹרֶה!

יִיר-יִיר, יִיר-יִיר!
יִיר-יִירֶה! יִיר-יִירֶה!
בָּרוּךְ הוּא הַיּוֹרֶה!


*******************
הַיּוֹרֶה, שְׁמַע נָא,
רֵד מַהֵר הַגַּנָּה,
קוּם וּקְפֹץ מֵעַל עָנָן,
וְתִרְקֹד עִמָּנוּ כָּאן,
הַיּוֹרֶה, הַיּוֹרֶה, הַיּוֹרֶה!

עֵץ יִמְחָא כַּפַּיִם
שִׂיחַ בִּמְצִלְתַּיִם,
וְכֻלָּנוּ פֹּה נַרֹן
גֶּשֶׁם, גֶּשֶׁם בְּשָׂשׂוֹן!
הַיּוֹרֶה, הַיּוֹרֶה, הַיּוֹרֶה!
*******************
הַיּוֹרֶה, הַיּוֹרֶה!
חַג לָעֵשֶׂב בַּשָּׂדֶה
לָאִכָּר וְלָרוֹעֶה;
חַג לָעֵז וְחַג לַשֶּׂה.
הַיּוֹרֶה, הַיּוֹרֶה...
טִיף!
*******************
הַיַּיִן הוּא מַשְׁקֶה יָקָר מִכֶּסֶף,
שֵׁנִי הוּא בָּרְשִׁימָה אַחֲרֵי זָהָב
וְאָנוּ אֱלִילֵנוּ הוּא הַיֶּקֶב,
נִשְׁתֶּה בּוֹ אֶת הַמַּשְׁקֶה אֲשֶׁר נֹאהַב.

בָּרוּךְ בּוֹרֵא פְּרִי הַגֶּפֶן
אָה אָה אָה אָה... שְׁתֵה יַיִן!
בְּכָל מָקוֹם בַּאֲשֶׁר תֵּפֶן
אָה אָה אָה אָה... שְׁתֵה יַיִן!
בַּעֲבוֹדָה וּבְבֵית חֲרֹשֶׁת
אָה אָה אָה אָה... שְׁתֵה יַיִן!
גָּרוֹן רָטוּב לְלֹא יְבֹשֶׁת
אָה אָה אָה אָה... שְׁתֵה יַיִן!

שְׁתֵה שְׁתֵה שְׁתֵה יַיִן
שְׁתֵה וְאַל תּוֹתֵר
כִּי הַיַּיִן הוּא שֶׁלָּנוּ,
עָלָיו לֹא נְוַתֵּר, אָהָא!
*******************
הָיְתָה צְעִירָה בַּכִּנֶּרֶת
אֲשֶׁר בַּגָּלִיל
כָּל הַיּוֹם הָיְתָה שָׁרָה
שִׁיר חֶדְוָה וָגִיל
כָּל הַיּוֹם הָיְתָה שָׁרָה
שִׁיר אֶחָד הִיא רַק יָדְעָה
שֶׁ...
*******************
בַּכֶּרֶם, בַּנִּיר, בָּעִיר וּבַכְּפָר
דֹּם נַעֲמֹד וְנִדְרֹךְ הַמֵּיתָר.	
לָנוּ נָתַן הָאָדָם פִּקָּדוֹן
אַנְשֵׁי הַמִּשְׁמָר – הִכּוֹן!

נַעֲשֶׂה שְׁרִירֵינוּ עֶשֶׁת	
וְעֵינֵינוּ אֵשׁ!
אַל אוֹיֵב יָעֵז לָגֶשֶׁת
קוּם שׁוֹמֵר וּדְרֹךְ הַקֶּשֶׁת
וּשְׁמֹר עַל הַיֵּש!

הַמָּוֶת מוּלֵנוּ – מוֹרָא לָנוּ זָר.
לָנוּ כָּל רֶגֶב וָתֶלֶם – מִבְצָר.
צִדְקַת הַמִּפְעָל לָנוּ כֹּח וָאוֹן
אַנְשֵׁי הַמִּשְׁמָר – הִכּוֹן!

נַעֲשֶׂה שְׁרִירֵינוּ...

וְאִם הַכַּדּוּר אֶת לִבֵּנוּ בָּתַר
בּוֹאוּ אַחַי וְעִמְדוּ בַּמִּשְׁמָר!
עָלֵינוּ הוּטַל גַּם לָמוּת וְלָגוֹן
אַנְשֵׁי הַמִּשְׁמָר – הִכּוֹן!	

נַעֲשֶׂה שְׁרִירֵינוּ...
*******************
א. יֶלֶד, יֶלֶד...

הַפַּרְפַּר:
יֶלֶד, יֶלֶד, בּוֹאָה!
לָמָּה כֹּה תֵּשֵׁב פֹּה בְּלִי נוֹעַ?
אֵין אֲנִי יוֹדֵעַ
לָמָּה זֶה כֹּה תִּתְיַגֵּעַ?

הַיֶּלֶד:
אַל נָא תַּפְרִיעֵנִי,
כִּי עָסוּק הִנֵּנִי:
אֲנִי מֵכִין אֶת שִׁעוּרַי,
שֶׁהִטִּילוּ עָלַי מוֹרַי.

הַוֶּרֶד:
יֶלֶד, יֶלֶד, נוּחַ!
הַגַּנָּה אִתָּנוּ בֹּא לָשׂוּחַ!
עִם כֻּלָּנוּ יַחַד
יָכוֹל אַתָּה לִרְקֹד בְּלִי פַּחַד.

הַיֶּלֶד:
אַל נָא, לוּ שְׁמָעֵנִי,
אַל וַרְדִּי, אַל תַּשִּׁיאֵנִי;
אִם אֵצֵא אֶל הַגִּנָּה – 
יַעֲמִידוּנִי בַּפִּנָּה.

הַחֲבַצֶּלֶת:
יֶלֶד, יֶלֶד, קוּמָה!
אַל תִּכְתֹּב וְאַל תִּקְרָא מְאוּמָה!
הַמַּחְבֶּרֶת הַנִּיחָה,
גַּם אֶת הַדִּקְדּוּק הַשְׁלִיכָה. 

הַיֶּלֶד:
אַל נָא, חֲבַצֶּלֶת,
אַל תֶּהְגִּי אִוֶּלֶת;
אִם לֹא אֵדַע מַה זֶּה מַפִּיק
אֲקַבֵּל הֵן "לֹא-מַסְפִּיק".

הַנַּרְקִיס:
יֶלֶד, יֶלֶד, הֶרֶף!
שׁוּר: הִנֵּה הִגִּיעַ כְּבָר הָעֶרֶב
צֹר אֶת כָּל סְפָרֶיךָ,
וְשִׂים אוֹתָם בְּיַלְקוּטֶךָ.

הַיֶּלֶד:
דַּי לִי, כְּבָר גָּמַרְתִּי,
אֶת סְפָרַי סִדַּרְתִּי
עַכְשָׁו אֲנִי יָכוֹל לִרְקֹד
עִם כֻּלָּם יָפֶה מְאֹד.

ב. הַמָּחוֹל

מַה טּוֹב וּמַה נֶּחְמָד
צֵאת בַּמָּחוֹל יָד בְּיָד!
לִרְקֹד וּלְהִשְׁתּוֹבֵב – 
זֹאת גַּם אֲנִי אוֹהֵב.
אַךְ עֵת לַכֹּל, חֲבִיבַי!
אַךְ עֵת לַכֹּל, אֲהוּבַי!
יֵשׁ עֵת לִלְמֹד,
יֵשׁ עֵת לִרְקֹד,
עֵת לְכָל חֵפֶץ יֶשְׁנָהּ.

*******************
צִיץ נָתְנוּ לִי וּנְטַעְתִּיהוּ
בֹּקֶר עֶרֶב הִשְׁקִיתִיהוּ
צִפֳּרִים קִרְבוּ לִרְאוֹת
אִם הֵיטַבְתִּי לַעֲשׂוֹת
הוֹ, מָתַי תִּפְרַח, מָתַי?
אֲצַפֶּה לְךָ בְּלִי דַּי!


*******************
קוֹל קוֹרֵא מַחֲצֵרִים:
הֵי, לְמִי כָּבוֹד וְעִטּוּרִים?
יַעֲנוּ הַבַּחוּרִים:

הַלְּלוּ לוֹ
הַלְּלוּ לְאֵל הַבִּכּוּרִים!

בְּזֶמֶר גִּיל, בְּפַעַם צְלִיל
שִׁירֵי תּוֹדָה יַכֶּה חָלִיל
בְּדֶרֶךְ נִיר, בְּשַׁעַר עִיר
שִׁירֵי הַלֵּל הָעָם יָעִיר

קוֹל קוֹרֵא מֵעַל הָרִים
מִי עוֹלֶה מִן הַכְּפָרִים?
יַעֲנוּ הַמִּדְבָּרִים:

הַלְּלוּ לוֹ...
*******************
שָׁמַיִם וָמַיִם
עַד אֶפֶס אַפְסַיִם
וְשֶׁמֶשׁ נוֹהֶרֶת
וּתְכֵלֶת נִגֶּרֶת
זוֹרֶמֶת מֵאֹפֶק אֶל אֹפֶק

בְּזֶמֶר זָרוּחַ
שֶׁל גַּל וְשֶׁל רוּחַ
שֶׁל חוֹל וְשֶׁל צֶדֶף
שֶׁל מֶלַח וָנֶדֶף
חָרִיף שֶׁל הַיָּם כְּלִיל הַיֹּפִי

עַתִּיק הוּא הַזֶּמֶר
אֵין סוֹף לוֹ, לֹא גֶּמֶר
עַתִּיק גַּם חָדָשׁ הוּא
שָׁלֵו גַּם נִרְגָּשׁ הוּא
שָׂשׂוֹן וְיָגוֹן בּוֹ נָשָׁקוּ

כִּי תְּכֵלֶת וָנֹגַהּ
וְסַעַר וָרֹגַע
וְאֹפֶל וְצַחַר
שֶׁל לֵיל וְשֶׁל שַׁחַר
כֻּלָּם כְּאֶחָד בּוֹ דָּבָקוּ


*******************
הַיָּמִים חוֹלְפִים, שָׁנָה עוֹבֶרֶת
אֲבָל הַמַּנְגִּינָה לְעוֹלָם נִשְׁאֶרֶת
*******************
הִנָּבֵא אֶל-הָרוּחַ (רוּחַ, רוּחַ, רוּחַ); אֶל-הָרוּחַ.
וְאָמַרְתָּ אֶל-הָרוּחַ:
מֵאַרְבַּע רוּחוֹת בֹּאִי הָרוּחַ,
וּפְחִי בַּהֲרוּגִים הָאֵלֶּה (וְיִחְיוּ).

בֶּן-אָדָם, הִנָּבֵא אֶל-הָרוּחַ...
*******************
עַל חוֹפֵי יַרְדֵּן עֲרָבָה, 
עֲרָבָה רְחָבָה. 
וּמִי דָּרַךְ פֹּה נְתִיבָהּ?  
רוּחַ בָּא, שָׁט וְעוֹבֵר, 
שְׂרִידֵי עָבַר בַּחוֹל הוּא קוֹבֵר.
רַק אֶחָד יַרְדֵּן הוּא,  
זִכָּרוֹן עַתִּיק צוֹפֵן הוּא; 
זִכָּרוֹן עַל דּוֹר,
שׁוֹאֵף חַיִּים וּדְרוֹר,
סוֹלֵל דַּרְכּוֹ בַּחֶרֶב וּבָאֵשׁ,
דּוֹר תָּמִים, גֵּא כּוֹבֵשׁ –
פֹּה תְּרוּעָתוֹ עוֹד הוֹמִיָּה
בַּדּוּמִיָּה, דּוּמִיָּה... 

זוֹרֵם, זוֹרֵם הַיַּרְדֵּן,
וּמְזַמֵּר וְרוֹנֵן.
אֶל מִי יָרֹן בֶּן הַלְּבָנוֹן?
אֶל עָנָן, אֶל שִׂיחַ – גָּד
מִזְמוֹר עָצוּב, בְּלֵב הַמִּדְבָּר.
אַךְ יֵשׁ וּבַלַּיִל
יִתְפָּרֵץ קוֹלוֹ בַּחַיִל,
תְּרוּעַת דּוֹר קָדוּם
פּוֹלַחַת לֵב הַיְּקוּם,
מֵחֵיק יַרְדֵּן שׁוֹאֶגֶת אַדִּירָה
עַד אוֹר הַיּוֹם מֶרֶד תִּקְרָא
וּבֹקֶר שׁוּב יַרְדֵּן יְפַךְ
בְּמֶלֶל רַךְ, מֶלֶל רַךְ...
*******************
הַיַּרְדֵּן מִתְלַחֵשׁ בְּתֹם
וּמֵימָיו הַזַּכִּים
מְרַנְּנִים וּמְזַמְּרִים וּמְסַפְּרִים
לִי סוֹדוֹת הַיַּרְדֵּן
*******************
בֵּין עֲרוּגוֹת בְּגַן הַיֶּרֶק
נֶבֶט רַךְ חֶרֶשׁ צָמַח;
שֶׁמֶשׁ גָּמַע וְנִטְפֵי טַל,
כָּכָה יִגְדַּל, כָּכָה יִגְדַּל.

סֶלֶק וָגֶזֶר, כְּרוּבִית, חֲצִילִים
כָּכָה גְּדֵלִים, כָּכָה גְּדֵלִים.
בֹּקֶר וָעֶרֶב אָצָה בַּשְּׁבִילִים
יַד חֲרוּצָה, יַד עֲמֵלִים.
*******************
הֲיֵשׁ כְּעוֹלָלִי?
הֲיֵשׁ כְּגוֹזָלִי? –
הַלְוַאי וּכְאוֹר פָּנָיו
יָאִיר כֵּן מַזָּלִי!

הֲיֵשׁ כְּעוֹלָלִי?
הֲיֵשׁ כְּאֶפְרוֹחִי? –
אַשְׁרַי שֶׁבְּנִי הוּא
וְאִמּוֹ אָנֹכִי!
*******************
הֲיֵשׁ כְּעוֹלָלִי?
הֲיֵשׁ כְּגוֹזָלִי?
מִי יִתֵּן וּכְפָנָיו
כֵּן יָאִיר מַזָּלִי.

הַבִּיטוּ וּרְאוּ-נָא
אֶת-בְּנִי בַּהֲדָרוֹ:
לִבְשָׂרוֹ כֻּתֹּנֶת
וַעֲנָק לְצַוָּארוֹ.

וּרְאוּ-נָא חֵן שְׁפָתָיו,
חָכְמָתוֹ הָרַבָּה,
בְּצַפְצְפוֹ "אִמָּא"
וּבְמַלְמְלוֹ "אַבָּא".

הֲיֵשׁ כְּעוֹלָלִי?
הֲיֵשׁ כְּאֶפְרוֹחִי?
אַשְׁרֵי שֶׁבְּנִי הוּא
וְאִמּוֹ אָנֹכִי.
	
*******************
הַךְ בָּרֶגֶל מַטָּה, מַעְלָה
עַד סְעֹר הַדָּם בִּיְקֹד!
עֹל נִפְרֹק וְחִישׁ נֵקַלָּה,
הוֹרָה כִּי נֵצֵא נִרְקֹד.

עַד קוֹלֵנוּ תְּהוֹם יַבְקִיעַ
וְהִרְנִין גִּבְעָה וָגַיְא,
וְהִדְלִיק גָּבְהֵי רָקִיעַ
שִׁיר עֻזֵּנוּ, שִׁיר עַם חָי!

רַב כֹּחֵנוּ! שִׁיר נִפְצָחָה,
לָעֲבוֹדָה בָּאֵשׁ וָחִיל!
טוֹב לִסְחֹר בְּהוֹרָה כָּכָה –
שְׁכוּרֵי שִׁיר וּשְׂרוּפֵי גִּיל!

נַעֲצֹם עַיִן וְנַפְשִׁילָה
אֶת רֹאשֵׁנוּ בִּמְחוֹל אוֹן
עֵת נֵימִינָה וְנַשְׂמִילָה
וְהַהוֹרָה כִּי נָרֹן!

יוֹם תָּמִים מָלְאוּ כַּפַּיִם
פְּרִי שָׂדַי, תְּלָמִים וְנִיר,
אַךְ עַתָּה נְטוּ כְּתֵפַיִם
וְתִרְקַע רַגְלֵנוּ שִׁיר.

רַב תּוֹדוֹת לְךָ, שִׁיר כִּי תַּתָּ
אֵשׁ בַּלֵּב וְגִיל יְקוֹד!
הָבָה! רֶגֶל! מַעְלָה! מַטָּה!
כָּל עוֹד כֹּחַ יֵשׁ לִרְקֹד!
*******************
הַךְ הַךְ, פַּטִּישִׁי!
הַךְ הַךְ, מַכּוּשִׁי!
הַךְ בַּסֶּלַע, הַךְ בָּהָר,
הַךְ הַךְ!
*******************
הַךְ הַפַּטִּישׁ וִינֻפַּץ נָא הַסֶּלַע
יִרְעַם בְּאַדִּיר זֶה הַצְּלִיל בִּמְלוֹא אוֹן!
כֻּלָּנוּ נִקְבַּצְנוּ חֶבְרַיָּה סוֹעֶרֶת
חַיִּים נְחַשֵּׁל שֶׁל עָמָל וְחָזוֹן!
*******************
הַךְ הַפַּטִּישׁ וְנֻפַּץ נָא הַסֶּלַע
יִרְעַם בָּאֲוִיר זֶה הַשִּׁיר בִּמְלוֹאוֹ!
כֻּלָּנוּ נִקְבַּצְנוּ חֶבְרַיָּה סוֹעֶרֶת
חַיִּים נְחַשֵּׁל שֶׁל עָמָל וְחָזוֹן!
*******************
כִּבְשָׂה קְטַנָּה, אֵיפֹה הָיִית?
וְכָל הַיּוֹם אַתְּ, מֶה עָשִׂית?

בַּשָּׂדֶה, שָׁם יַלְדֵי-חֵן,
רָקַדְתִּי בֵּין פִּרְחֵי-חֵן –
מֶה... מֶה...

אָבִיב חָבִיב הִנֵּה הוּא בָּא,
אָבִיב חָבִיב.

נִרְקֹד נָא יַלְדֵי-חֵן,
נִרְקֹד בֵּין פִּרְחֵי-חֵן –
מֶה... מֶה...

אָבִיב חָבִיב...
*******************
רְאִיתִיךְ עִם כַּד צָמוּד אֶל הַשְּׂפָתַיִם,
וַאֲנִי יוֹשֵׁב עַל מִשְׁלָטִי בָּדָד,
אַתְּ בְּצִמְאוֹנֵךְ שָׁתִית מִמֶּנּוּ מַיִם
הוֹי, חֲבָל, חֲבָל שֶׁגַּם אֲנִי אֵינֶנִּי כַּד.

הוֹי, חֲבָל, חֲבָל חֲבָל, חֲבָל
שֶׁגַּם אֲנִי אֵינֶנִּי כַּד.

לוּ הָיִיתִי כַּד כָּזֶה בִּזְרוֹעוֹתַיִךְ,
לוּ חִמַּמְתְּ אוֹתִי בְּלַהַט צִמְאוֹנֵךְ,
כְּמוֹ לְהַתְקָפָה הָיִיתִי רָץ אֵלַיִךְ,
הוֹי, חֲבָל, חֲבָל שֶׁאֵין אֲנִי, אֲנִי כַּדֵּךְ.

הוֹי, חֲבָל...

אָז שִׁלַּבְנוּ שְׁנֵינוּ גַּם לֵבָב גַּם זְרוֹעַ
וְיָרַדְנוּ מֵהַמַּעְיָן לִשְׁאֹב,
נַעֲרָתִי שֶּׁלִּי, אִמְרִי בְּשֵׁם אֱלֹהַּ
הֲתַסְכִּימִי כַּד צָמֵא כָּמוֹנִי לֶאֱהֹב.

הוֹי, חֲבָל...

אָז אֶהְיֶה נֶחְמָד וְלֹא אַרְבֶּה "צִ'יזְבָּטִים"
וּלְהַבִּיט עָלַיִךְ לֹא תִּשְׂבַּע עֵינִי
הוֹי, מִשְׁלַט חַיַּי, אֲנִי לִבִּי נָקַעְתִּי
וְכָעֵת כְּבָר לֹא אֵדַע אִם אָנֹכִי אֲנִי.

הוֹי, חֲבָל...

שָׁר אֲנִי לָךְ שִׁיר עַל כַּד וְעַל שְׂפָתַיִם,
עַל אֶחָד תָּקוּעַ בַּמִּשְּׁלָט בָּדָד,
מֶה עָצוּם לִחְיוֹת בֵּין אֶרֶץ וְשָׁמַיִם
וְלִשְׁתּוֹת אִתָּךְ, "חַבּוּבָּה", מֵאוֹתוֹ הַכַּד.

הוֹי, חֲבָל...
*******************
הָלְכָה בַּדֶּרֶךְ נַעֲרָה
לִשְׁאֹב מַיִם בְּכַדָּהּ,
בָּא אָדוֹן, בָּא אָדוֹן
וּשְׁבָרָהוּ בְּזָדוֹן.

הִתְחִילָה לִבְכּוֹת הַנַּעֲרָה,
לָאָדוֹן הִיא קָרְאָה:
הֵי, הֵי, אֲדוֹנִי
'מָה שָׁבַרְתָּ אֶת כַּדִּי?

אַל תִּבְכִּי יַלְדַּת חֵן
מַתָּנָה לָךְ אֶתֵּן:
בְּעַד הַכַּד אֲשַׁלֵּם
וּגְרוּשׁ לָךְ אֶתֵּן.

הִמְשִׁיכָה לִבְכּוֹת הַנַּעֲרָה
לָאָדוֹן הִיא קָרְאָה:
הֵי, הֵי, אֲדוֹנִי
'מָה שָׁבַרְתָּ אֶת כַּדִּי?

אַל תִּבְכִּי יַלְדַּת חֵן
מַתָּנָה לָךְ אֶתֵּן:
בְּעַד הַכַּד אֲשַׁלֵּם
וּשְׁנֵי גְּרוּשׁ לָךְ אֶתֵּן.

הִמְשִׁיכָה לִבְכּוֹת...

אַל תִּבְכִּי יַלְדַּת חֵן
מַתָּנָה לָךְ אֶתֵּן
בְּעַד הַכַּד אֲשַׁלֵּם
וְטַבַּעַת לָךְ אֶתֵּן.

הִפְסִיקָה לִבְכּוֹת הַנַּעֲרָה
לָאָדוֹן הִיא קָרְאָה:
הֵי, הֵי, אֲדוֹנִי,
בּוֹא וּשְׁבֹר לִי כַּד שֵׁנִי!
*******************
הֵנָּה יֶלֶד הֵנָּה רוּץ
כָּאן תִּרְאֶה מִשְׂחַק כַּדּוּר
אֶל הַקִּיר אֶל הַקִּיר
כַּדּוּרִי זָרִיז מָהִיר

הֵנָּה הֵנָּה הֵנָּה יֶלֶד 
הֵנָּה רוּץ הֵנָּה רוּץ

הֵנָּה יֶלֶד הֵנָּה רוּץ
כָּאן תִּרְאֶה מִשְׂחַק כַּדּוּר
מַעְלָה רוּץ
מַטָּה רוּץ
כַּדּוּרִי הִנֵּה חָרוּץ
הֵנָּה הֵנָּה הֵנָּה יֶלֶד
הֵנָּה רוּץ הֵנָּה רוּץ

*******************
הַכַּדּוּר לְמַעֲלָה עָף
אַחְרֵי-כֵן אֵלַי הוּא שָׁב,
עוּפָה, עוּפָה הַכַּדּוּר, עוּף לְמַעְלָה עוּף וְתוּר.

שׁוּבָה, שׁוּבָה הַכַּדּוּר,
וְסַפֵּר-נָא לִי סִפּוּר.
הֲנָעִים לְךָ לָעוּף? הֲנָעִים לְךָ לָשוּב?

נָא סַפֵּר לִי מָה רָאִיתָ
שָׁם לְמַעֲלָה בָּאֲוִיר.
נָא סַפֵּר לִי אֵיךְ עָלִיתָ, אֵיךְ טִפַּסְתָּ גַּם עַל קִיר.

הַכַּדּוּר לְמַעֲלָה עָף...
*******************
הַכֶּה, פַּטִּישִׁי, הַךְ וְהַךְ
הַכֶּה עַל רָאשֵׁי מַסְמְרִים.
בַּבַּיִת פַּת לֶחֶם אָזְלָה;
אֵין כְּלוּם בִּלְעֲדֵי יִסּוּרִים.

הַכֶּה, פַּטִּישִׁי, הַךְ וְהַךְ
עוֹד רֶגַע יָבוֹא חֲצוֹת לֵיל,
עֵינַי נִסְגָּרוֹת מִלֵּאוּת,
עָזְרֵנִי, אַמְּצֵנִי נָא, אֵל.

הַכֶּה, פַּטִּישִׁי, הַךְ וְהַךְ
הֱיֵה נָא זָרִיז וּמָהִיר;
עָלַי לְהָכִין לְמָחָר
אֶת זוּג נַעֲלֵי בַּת הַגְּבִיר.

הַכֶּה, פַּטִּישִׁי, הַךְ וְהַךְ
אַל נָא מִיָּדִי תִּשָּׁמֵט.
אַתָּה לִי מֵבִין יְחִידִי;
אֲנִי בִּלְעָדֶיךָ כַּמֵּת.
*******************
הִכָּה שָׁאוּל בָּאֲלָפָו וְדָוִד בְּרִבְבֹתָיו
*******************
הַגִּידָה-נָא לָנוּ, כּוֹכָב, כּוֹכָב,
עַל מִי תִּשְׁמֹר בְּפָנָס הַזָּהָב?

שׁוֹמֵר אֲנִי עַל גּוֹזְלִים, 
שֶׁבַּקֵּן הָרַךְ וְהֶחָם יְשֵׁנִים.

הַגִּידָה-נָא לָנוּ, כּוֹכָב, כּוֹכָב,
עַל מִי תִּשְׁמֹר בְּפָנָס הַזָּהָב?

שׁוֹמֵר אֲנִי עַל זְרָעִים רַכִּים,
שֶׁבַּאֲדָמָה עוֹד בְּשֶׁקֶט נָמִים.

הַגִּידָה-נָא לָנוּ, כּוֹכָב, כּוֹכָב,
עַל מִי תִּשְׁמֹר בְּפָנָס הַזָּהָב?

עַל אִמָּא, עַל אַבָּא וְעַל יַלְדֵיהֶם, 
שֶׁכְּבָר יְשֵׁנִים וְעָצְמוּ עֵינֵיהֶם.

הַגִּידָה-נָא לָנוּ, כּוֹכָב, כּוֹכָב,
עַל מִי תִּשְׁמֹר בְּפָנָס הַזָּהָב?

שׁוֹמֵר אֲנִי עַל כָּל הָעוֹלָם
עַל הַר, עַל גַיְא, עַל מִישׁוֹר וְעַל יָם.


*******************
הַכּוֹכָבִים מְצִיצִים מַטָּה
עַל גַּגּוֹת לְבָנִים.
חֲלוֹמִי, עִם הָרוּחַ בָּאתָ
חֶרֶשׁ צַח-פָּנִים.

עַל עָנָן מְרַחֵף הַחֲלוֹם
אֶל חִיּוּךְ תִּינוֹקוֹת.
אוֹר פָּנָיו זוֹהֵר כְּיַהֲלוֹם
לַחֲשֵׁי פְּלָאִים וְסוֹדוֹת.

מְנַגְּנוֹת אַגָּדוֹת אֶלֶף
מִנִּי קֶדֶם יָמִים.
בָּבוּאוֹת בְּמַרְאֵה הַפֶּלֶא
__________

עַל עָנָן...
*******************
הַכֹּל יַחֲלֹף אַךְ הִיא תִּחְיֶה לָנֶצַח
אַחְוַת אָדָם עַל עֶצֶב אֲדָמוֹת
לֹא יְכַלּוּהָ בִּעוּתֵי אֵימָה וָרֶצַח
לֹא תְּכַלֶּנָּה חֶרֶב נְקָמוֹת

אֶפְשָׁר תַּנְחֶה אוֹתָם עַד בּוֹר וָשַׁחַת
אַךְ הַהוֹלְכִים בְּזוֹ הַנְּתִיבָה
יִזְּכּוּ אוּלַי לִרְאוֹת אֶת אוֹר הַשַּׁחַר
זוֹכֵר לָהֶם בְּאֵשׁ הָאַהֲבָה
*******************
מִי נוֹבֵחַ כָּל הַזְּמַן?
זֶה כַּלְבִּי הַנֶּאֱמָן.
זֶה כַּלְבֵּנוּ הַשּׁוֹמֵר
לָנוּ "לַיְלָה טוֹב" אוֹמֵר.
*******************
הַכְנִיסִינִי תַּחַת כְּנָפֵךְ,
וַהֲיִי לִי אֵם וְאָחוֹת,
וִיהִי חֵיקֵךְ מִקְלַט רֹאשִׁי,
קַן-תְּפִלּוֹתַי הַנִּדָּחוֹת.

וּבְעֵת רַחֲמִים, בֵּין-הַשְּׁמָשׁוֹת,
שְׁחִי וַאֲגַל לָךְ סוֹד יִסּוּרָי:
אוֹמְרִים, יֵשׁ בָּעוֹלָם נְעוּרִים   –
הֵיכָן נְעוּרָי?

וְעוֹד רָז אֶחָד לָךְ אֶתְוַדֶּה:
נַפְשִׁי נִשְׂרְפָה בְלַהֲבָהּ;
אוֹמְרִים, אַהֲבָה יֵשׁ בָּעוֹלָם –
מַה-זֹּאת אַהֲבָה?

הַכּוֹכָבִים רִמּוּ אוֹתִי,
הָיָה חֲלוֹם – אַךְ גַּם הוּא עָבָר;
עַתָּה אֵין לִי כְלוּם בָּעוֹלָם –
אֵין לִי דָבָר.

הַכְנִיסִינִי תַּחַת כְּנָפֵךְ,
וַהֲיִי לִי אֵם וְאָחוֹת,
וִיהִי חֵיקֵךְ מִקְלַט רֹאשִׁי,
קַן-תְּפִלּוֹתַי הַנִּדָּחוֹת.
*******************
הַכַּרְמֶל הוּא הַר,
הַיַּרְדֵּן נָהָר,
הַכִּנֶּרֶת יָם,
יְרוּשָׁלַיִם עִיר
וְהַגָּלִיל הוּא שִׁיר
שֶׁל הַר
נָהָר
וְיָם
וָעִיר.
הַגָּלִיל הוּא שִׁיר
הַגָּלִיל הוּא שִׁיר.
*******************
נֵצֵא אֱלֵי מֶרְחַב נִיר-יָהּ.
שִׁמְשֵׁנוּ אוֹר תַּנְעִים.
הַרְחֵק-הַרְחֵק מִשְּׁאוֹן קִרְיָה
לִנְוֵה שָׂדוֹת - גַּנִּים.
הַכַּרְמֶלָה! הַכַּרְמֶלָה!
לָנוּ שָׂדוֹת, גַּנִּים!

נֵצֵא אֱלֵי מֶרְחַב נִיר יָהּ
בְּשִׁיר בָּנִים-בָּנוֹת.
בִּבְדֹלַח הָאֲוִיר שִׁיר-יָהּ
הַצִּפֳּרִים רַנּוֹת:
הַכַּרְמֶלָה! הַכַּרְמֶלָה!
הַצִּפֳּרִים רַנּוֹת!

נֵצֵא אֱלֵי מֶרְחַב נִיר יָהּ
רֵיחוֹת נִרְדָּם זָבִים:
הַגֶּפֶן שָׁם תִּפְרַח פִּרְיָהּ - 
אֶשְׁכּוֹל הָעֲנָבִים.
הַכַּרְמֶלָה! הַכַּרְמֶלָה!
אֶשְׁכּוֹל הָעֲנָבִים!

*******************
הָלוֹךְ הָלְכָה הַחֶבְרַיָּא
בַּצָּבָא הָאָדֹם לַעֲבֹד
בַּצָּבָא הָאָדֹם לַעֲבֹד
טְרֹף הַנֶּפֶשׁ אַף קָדְקֹד
*******************
יֶלֶד קָטָן, יֶלֶד שׁוֹבָב
תָּפַס לְטָאָה בַּזָּנָב.

חָשְׁבָה הַלְּטָאָה: "מַה לַּעֲשׂוֹת
מַה לַּעֲשׂוֹת בַּזָּנָב?

אַשְׁאִיר אֶת הַזָּנָב בְּיָדָיו!
אֶבְרַח, אֶבְרַח, אֶבְרַח מִפָּנָיו!"

כָּכָה עָשְׂתָה הַלְּטָאָה:
אַחַת וּשְׁתַּיִם, פָּשְׁטָה רַגְלַיִם
וַתִּבְרַח!
*******************
אֵלִי, אֵלִי
שֶׁלֹּא יִגָּמֵר לְעוֹלָם
הַחוֹל וְהַיָּם,
רִשְׁרוּשׁ שֶׁל הַמַּיִם,
בְּרַק הַשָּׁמַיִם,
תְּפִלַּת הָאָדָם.


*******************
הָלַכְתִּי לִי לָשׂוּחַ
טְרָלָלָה לָה לָה 
בָּחוּר יָפֶה פָּגַשְׁתִּי
אָ-הָה, אָ-הָה

אָמַר שֶׁיִּשָּׂאֵנִי
טְרָלָלָה לָה לָה 
אַךְ הוּא דּוֹחֶה לַקַּיִץ
אָ-הָה, אָ-הָה

הַקַּיִץ בָּא, הִגִּיעַ
טְרָלָלָה לָה לָה 
וְהוּא לֹא נְשָׂאַנִי
אָ-הָה, אָ-הָה
*******************
הַלְּלוּ לִדְבוֹרָה נְבִיאַת הָאֵל
וּלְמוֹחֶצֶת סִיסְרָא הַקֵּינִית יָעֵל
וּלְכָל חֵרְפוּ נַפְשָׁם
צֵאת בַּקְּרָב לְיֶשַׁע עַם
יָהּ נְהַלְּלָה נָרִיעַ!
*******************
הַלְּלוּ הַלְּלוּ...
הַלְלוּיָהּ
*******************
הַלְלוּ-יָהּ הַלְלוּ-אֵל בְּקָדְשׁוֹ
קוּמוּ וְנַעֲלֶה צִיּוֹן אֶל-ה' אֱלֹהֵינוּ
*******************
הָבָה נָשִׁירָה, שִׁיר הַלְלוּיָהּ!
*******************
הִגִּיעַ עֵת אָבִיב בְּגִיל,
מָלֵא עוֹלָם בְּשִׁיר וּצְלִיל.

בְּשִׁיר חֶדְוָה בְּקוֹל נִשְּׂאָה
הַלְלוּיָהּ, הַלְלוּיָהּ!

הַיּוֹם עָטָה צָעִיף לָבָן,
מִכְלוֹל פְּרָחִים צוֹמְחִים בַּגַּן.

בְּשִׁיר חֶדְוָה...

בָּא עֵת דּוֹדִים וְלַיְלָה רַד,
רוֹמֵז כּוֹכָב לְבֵן וּבַת.

בְּשִׁיר חֶדְוָה...

הוֹדוּ לָאֵל, הוֹדוּ כִּי טוֹב,
זַמְּרוּ נָא לוֹ הַלֵּל לָרֹב.

בְּשִׁיר חֶדְוָה...
*******************
הַלְלוּ-יָהּ
הַלְלוּ-אֵל בְּקָדְשׁוֹ
הַלְלוּהוּ בִּרְקִיעַ עֻזּוֹ
הַלְלוּהוּ בִגְבוּרֹתָיו
הַלְלוּהוּ כְּרֹב גֻּדְלוֹ
הַלְלוּהוּ בְּתֵקַע שׁוֹפָר
הַלְלוּהוּ בְּנֵבֶל וְכִנּוֹר
הַלְלוּהוּ בְּתֹף וּמָחוֹל
הַלְלוּהוּ בְּמִנִּים וְעֻגָב
הַלְלוּהוּ בְצִלְצְלֵי-שָׁמַע
הַלְלוּהוּ בְּצִלְצְלֵי תְרוּעָה
כֹּל הַנְּשָׁמָה תְּהַלֵּל יָהּ
הַלְלוּ-יָהּ!
*******************
הַלְלוּ-יָהּ
הַלְלוּ-אֵל בְּקָדְשׁוֹ
הַלְלוּהוּ בִּרְקִיעַ עֻזּוֹ
הַלְלוּהוּ בִגְבוּרֹתָיו
הַלְלוּהוּ כְּרֹב גֻּדְלוֹ

הַלְלוּהוּ בְּתֵקַע שׁוֹפָר
הַלְלוּהוּ בְּנֵבֶל וְכִנּוֹר
הַלְלוּהוּ בְּתֹף וּמָחוֹל
הַלְלוּהוּ בְּמִנִּים וְעֻגָב

הַלְלוּהוּ בְצִלְצְלֵי-שָׁמַע
הַלְלוּהוּ בְּצִלְצְלֵי תְרוּעָה
כֹּל הַנְּשָׁמָה תְּהַלֵּל יָהּ
הַלְלוּ-יָהּ!
*******************
הַלְלוּיָהּ הַלְלוּיָהּ
אָמֵן אָמֵן
*******************
הַלְלוּ-יָהּ בְצִלְצְלֵי-שָׁמַע
הַלְלוּ-יָה בְּצִלְצְלֵי תְרוּעָה.
כֹּל הַנְּשָׁמָה, תְּהַלֵּל יָהּ
הַלְלוּ-יָהּ
*******************
הֵם יָצְאוּ לַשָּׂדוֹת בֵּין עַרְבַּיִם
עֵת אוֹרוֹת הַקִּבּוּץ כְּבָר דָּלְקוּ.
אָפְפָה הַדְּמָמָה אֶת הַשְּׁנַיִם
שֶׁהָלְכוּ יָד בְּיָד וְשָׁתְקוּ.

נִזְכְּרוּ בּוֹ בַּיּוֹם עֲלֵי שֶׁמֶשׁ
עֵת עָבְדוּ בַּשָּׂדוֹת עִם כֻּלָּם
הֵם חָזְרוּ לַשָּׂדוֹת לְעֵת עֶרֶב
וְהָרוּחַ פִּזְּרָה אֶת צְחוֹקָם.
*******************
הֵם לֹא יִשְׁבְּרוּ אוֹתָנוּ
אָנוּ גַּם לֹא נָכֹף הַגַּב,
כָּל עוֹד זוֹ הָרוּחַ בָּנוּ
וְכָל עוֹד פּוֹעֵם הַצַּו.

זֶה הַדּוֹר נִבְחַר לַפֶּלֶא
כִּי הֻתַּךְ בְּכוּר צִיּוֹן.
הֵן יָדַעְנוּ: שְׁבִיל הַכֶּלֶא
עוֹד אֵינֶנּוּ שְׁבִיל אַחֲרוֹן.

עַל אַף כָּל כּוֹבֵל וָצָר
עוֹד נִצְעַד בְּעֹז לְיוֹם מָחָר.
הֵם לֹא יִשְׁבְּרוּ אוֹתָנוּ
אָנוּ גַּם לֹא נָכֹף הַגַּב.

הַרְחֵק שָׁם מוֹלֶדֶת-אִמָּא
נֶאֱנֶקֶת, נוֹטֶפֶת דָּם.
אִמִּי, אֶת סִבְלֵךְ נָשִׂימָה
עַל לִבֵּנוּ כְּחוֹתָם.

בַּמָּקוֹם דּוֹרְכִים פֹּה אָנוּ
כִּי סְגָרָנוּ הַמִּדְבָּר.
אַךְ מִדְרָךְ כָּזֶה, יָדַעְנוּ,
הוּא כְּצַעַד אֶל הָהָר.

עַל אַף...

רַבָּה עוֹד הַדֶּרֶךְ חוֹפָה
לֹא אֶחָד בָּהּ יִפֹּל חָלָל,
אַךְ אָנוּ בְּאוֹן נִזְקֹפָה
אֶת רֹאשֵׁנוּ גֵּא אֶל-עָל.

עֵת בָּבֶלָה דּוֹר הִגִּיעַ
כִּנּוֹרוֹ עַל עֵץ תָּלָה.
אָנוּ אֶת הַשִּׁיר נַשְׁמִיעַ
גַּם עַל פְּנֵי אַדְמַת גּוֹלָה.

עַל אַף...
*******************
מַה לִּי רְכוּשׁ, מַה לִּי מָמוֹן,
חֶלְקִי עָלַי שָׁפַר.
כָּל עוֹד גּוּפִי רוֹטֵט בְּאוֹן
הֲרֵינִי מְאֻשָּׁר.
לִבִּי רוֹנֵן, תּוֹדָה יַכִּיר,
יוֹמָם וָלֵיל יָשִׁיר.

וְיֵשׁ טוֹבֵל בְּיָם זָהָב,
לוֹ אוֹצָרוֹת וְהוֹן,
וְעִם כָּל זֹאת לִבּוֹ יִדְאַב
וְלֹא יֵדַע שָׂשׂוֹן.
מָמוֹן יִרְדֹּף כָּל עוֹד הוּא חַי
וּלְעוֹלָם לֹא יֹאמַר דַּי.

קוֹרְאִים הֵם עֵמֶק הַבָּכָא
לָאָרֶץ בָּהּ נָגוּר,
אַךְ הִיא שׁוֹפַעַת רֹב בְּרָכָה
וְגִיל לְכָל יְצוּר
כָּל חַי, גַּם רֶמֶשׂ, גַּם חָגָב,
יָשִׁיר בְּצַהַל שִׁיר חַיָּו.
*******************
הַמַּבְדִּיל בֵּין קֹדֶשׁ לְחוֹל
חַטֹּאתֵינוּ מָחוֹל יִמְחוֹל
זַרְעֵנוּ וְכַסְפֵּנוּ יַרְבֶּה כַּחוֹל
וְכַכּוֹכָבִים בַּלַּיְלָה

לַ לַ לַ לָה...
*******************
הַמַּבְדִּיל בֵּין קֹדֶשׁ לְחוֹל
חַטֹּאתֵינוּ הוּא יִמְחוֹל
זַרְעֵנוּ וְכַסְפֵּנוּ יַרְבֶּה כַּחוֹל
כַּכּוֹכָבִים בַּלַּיְלָה

חָלְפָה עוֹנַת מִנְחָתִי
מִי יִתֵּן מְנוּחָתִי
יָגַעְתִּי בְאַנְחָתִי
אַשְׂחֶה בְכָל לַיְלָה

*******************
הַמַּבְדִּיל בֵּין קֹדֶשׁ לְחוֹל
חַטֹּאתֵינוּ הוּא יִמְחוֹל
זַרְעֵנוּ וְכַסְפֵּנוּ יַרְבֶּה כַּחוֹל
וְכַכּוֹכָבִים בַּלַּיְלָה

*******************
בְּהָרֵי בַּגִּלְבּוֹעַ חָרוֹן יֶעֱשַׁן
וּבְעַרְבַת הַקְּלָלָה עֲלִי בְּאֵר לִי.
תֵּל-עָמָל, דַּבְּרִי שִׁיר
בְּלֵילוֹת בֵּית-שְׁאָן,
בְּלֵילוֹת עֲרָבָה שִׁיר דַּבֵּרִי.
הַמִּגְדָּל הָרִאשׁוֹן אֶת הַנֵּדֶר נָדַר,
עֵת חָרַגְתְּ חֲמוּשָׁה וּמוּנֶפֶת,
לַעֲמֹד מוּל הָרִים שֶׁאָמְרוּ "אַל מָטָר"
וְצָרִים שֶׁהִגִּידוּ – "אַל נֶפֶשׁ".

תֵּל-עָמָל, תֵּל-עָמָל, תֵּל-עָמָל,
רִאשׁוֹנָה לְחוֹמָה וּמִגְדָּל,
תְּבֹרְכִי, תֵּל-עָמָל,
בְּמָטָר וּבְטַל,
בְּדָגָה עֲלֵי גַּל, תֵּל-עָמָל,
בְּדָגָן לַמַּגָּל, תֵּל-עָמָל,
בִּנְעוּרִים לַמִּגְדָּל,
תֵּל-עָמָל!

בִּנְעוּרִים לְמִגְדָּל, 
תֵּל-עָמָל!
מִמָּצוֹר אֶל מֶרְחָב, מֵחָדָשׁ אֶל נוֹשָׁן, 
אַתְּ עוֹלָה בְּרִסּוּק אֲזִיקַיִם, 
בְּהִבְהוּב מַחֲרֵשׁוֹת, בְּתַלְמַי חֲרִישָׁן
עִם פְּלָגַיִךְ בָּאוֹר וּבַמַּיִם.
כִּי בָּאֹמֶן קוֹלֵךְ וּבַכֹּחַ קוֹלֶךָ
וְאֶחָד [*?] בְּיִעוּד וּבְפֶרֶךְ.
תֵּל-עָמָל, תֵּל-עָמָל, מְאֻשָּׁר הַהוֹלֵךְ
הָרוֹאֶה גַּגּוֹתַיִךְ מִדֶּרֶךְ.

תֵּל עָמָל, תֵּל-עָמָל, תֵּל-עָמָל...

*******************
תֵּן יָדַיִם כֹּה וָכֹה
צַעַד שָׁמָּה, צַעַד פֹּה
הוֹ, מַה טּוֹב כָּךְ לָסֹב
חַת וּשְׁתַּיִם עַד אֵין סוֹף.

עוֹד הַפַּעַם הֵנָּה בּוֹא
סֹב כָּמוֹנִי כֹּה וָכֹה:
יָמִינָה, שְׂמֹאלָה, צַעַד קַל
חַת וּשְׁתַּיִם וַחֲסַל.

הִנֵּה כָּאן מָחוֹל נֶחְמָד,
תֵּן עוֹד פַּעַם יָד אֶל יָד.
חַת וּשְׁתַּיִם סֹבָּה סֹב
מַה יָּפֶה כָּךְ וּמַה טּוֹב!
*******************
הַמַּחְשֶׁבֶת חָפְשִׁית וּמִי יְגַלֶּנָּה,
חוֹלֶפֶת כַּצֵּל בַּלֵּילוֹת וְאֵינֶנָּה.
אֵין אִישׁ יֵדַעֶנָּה, צַיָּד יְצוּדֶנָּה,
עַל כֵּן נַחְלִיט: הַמַּחְשֶׁבֶת חָפְשִׁית! 

אֶחְשֹׁב כִּרְצוֹנִי עַל גִּיל וְעַל אֹשֶׁר,
בַּסֵּתֶר וּבַדְּמִי וּבְכָל שְׁעַת כֹּשֶׁר.
אֵין יָד שֶׁכּוֹבֶלֶת חֲזוֹן וְתוֹחֶלֶת,
אַחַת וּלְתָמִיד: הַמַּחְשֶׁבֶת חָפְשִׁית! 

וְאִם אֵאָסֵר בְּאֹפֶל הַכֶּלֶא
לָשָׁוְא, אַךְ לָשָׁוְא מַעֲשִׂים שֶׁכָּאֵלֶּה.
מַחְשֶׁבֶת שׁוֹבֶרֶת כָּל סְיָג וּמִסְגֶּרֶת,
חוֹמוֹת הִיא תָּמִיט הַמַּחְשֶׁבֶת חָפְשִׁית!
*******************
קַר לִי, קַר לִי, קַר לִי, קַר
כָּל הַיּוֹם דּוֹלֵף מָטָר
טָר טָר טָר, הַמָּטָר
עַד מָתַי? דַּי דַּי דַּי!
*******************
טָה טָה טָה...
חֲבִיבֵנוּ מֶלְצֶל
טָה טָה טָה...
שָׂא כָּבוֹד וִיקָר
טָה טָה טָה...
סֵמֶל הַדּוֹר לָנוּ אַתָּה!
טַ טַ טָה...
מֶטְרוֹ מֶטְרוֹ מֶטְרוֹנוֹם
נֵצַח בַּל תִּדֹּם!
*******************
הַמַּכַּבִּים הָיוּ גִּבּוֹרִים
נִצְּחו אֶת הַיְּוָנִים
אָז לֹא הָיָה לָהֶם שֶׁמֶן
אָז הֵם מָצְאוּ [פַּח/כַּד/קֻפְסָה] שֶׁל שֶׁמֶן.
בְּעַד זֶה אוֹכְלִים לְבִיבוֹת
בְּעַד זֶה מַדְלִיקִים נֵרוֹת.
*******************
קוֹל מֵעֵמֶק, קוֹל מֵהָר,
קוֹל מֵעִיר וְקוֹל מִכְּפָר.
קוֹל יָרִיעַ כַּשּׁוֹפָר!
קוֹל פּוֹלֵחַ הָאֲוִיר,
מַר צוֹרֵחַ וּמַזְהִיר.
מַר צוֹרֵחַ, מִתְיַפֵּחַ,
בַּעֲנַן אָבָק פּוֹרֵחַ:
תְּרוּ-עָה, תְּרוּ-עָה, טְרוּ-טוּ-טוּט –
מִי יָרִיעַ, מִי יָעוּט?

הַמְּכוֹנִית הִיא בִּמְעוּפָהּ,
הָרוֹדֶפֶת, הָרְדוּפָה,
גַּלְגִּלֶּיהָ כַּסּוּפָה.
נַחַל, גֶּשֶׁר, חֹרְשָׁה, גָּיְא –
טוּסָה, נֶשֶׁר, אֵין לִי פְּנָי!
טוּסָה, נֶשֶׁר! קַל, מְהִיר פֶּשֶׁר,
מֶרְחַקִּים תָּבִיא בְּקֶשֶׁר.
חֲתֹר וָשׁוּט בִּתְנוּעַת טוּט,
עִיר אֶל עִיר תַּחֲרֹז בְּלִי חוּט.
*******************
תְּרוּ-עָה, תְּרוּ-עָה
דֶּרֶךְ תְּנוּ, הַצִּדָּה שְׂטוּ!
טְוּ-טוּ-טוּ

קוֹל מֵעֵמֶק, קוֹל מֵהָר,
קוֹל יָרִיעַ כַּשּׁוֹפָר!
טְוּ-טוּ-טוּ-טוּ-טוּ –      
הַצִּדָּה נְטוּ

קוֹל פּוֹלֵחַ הָאֲוִיר,
מַר צוֹרֵחַ וּמַזְהִיר.
טְוּ-טוּ-טוּ-טוּ-טוּ –      
הַצִּדָּה נְטוּ

הַמְּכוֹנִית הִיא בִּמְעוּפָהּ,
גַּלְגִּלֶּיהָ כַּסּוּפָה.
טְוּ-טוּ-טוּ-טוּ-טוּ –      
הַצִּדָּה נְטוּ

הִנֵּה בָּאָה וּפָרְחָה – 
מִי יוֹדֵעַ אֶת-טָרְחָהּ?
טְוּ-טוּ-טוּ-טוּ-טוּ –      
הַצִּדָּה נְטוּ
לה לה לה...

הַנּוֹסֵעַ, אַל-תִּדְאָג,
יָד מוֹשֶׁלֶת לַנֶּהָג!
טְוּ-טוּ-טוּ-טוּ-טוּ –      
הַצִּדָּה נְטוּ

אַךְ בֶּן-חַיִל הַנֶּהָג,
אֵין לְפָנָיו קִיר וּסְיָג.
טְוּ-טוּ-טוּ-טוּ-טוּ –      
הַצִּדָּה נְטוּ

מִיל בְּרֶגַע מִיל בְּרֶגַע
הִשָּׁמֵר לְךָ מִפֶּגַע
טְוּ-טוּ-טוּ-טוּ-טוּ –      
הַצִּדָּה נְטוּ

אַךְ קָדִימָה, רַק קָדִימָה!
הַשּׁוֹפָר, בְּקוֹל נַרְעִימָה.
טְוּ-טוּ-טוּ-טוּ-טוּ –      
הַצִּדָּה נְטוּ
לָה לָה לָה לָה...

תְּרוּ-עָה, תְּרוּ-עָה
דֶּרֶךְ תְּנוּ, הַצִּדָּה שְׂטוּ!
טְוּ-טוּ-טוּ
*******************
הַמֶּלֶךְ הַיּוֹשֵׁב עַל כִּסֵּא רָם וְנִשָּׂא
שׁוֹכֵן עַד וְקָדוֹשׁ שְׁמוֹ
וְכָתוּב רַנְּנוּ צַדִּיקִים לַאֲדֹנַי
לַיְּשָׁרִים נָאוָה תְּהִלָּה
וּבְקֶרֶב קְדוֹשִׁים תִּתְהַלַּל
*******************
חַיָּלוֹת, גֵּאֶה וָרָם לִבֵּנוֹּ
מִנָּשִׁים בָּאֹהֶל נְבֹרַךְ.
‏הַמּוֹלֶדֶת שׁוּב קוֹרֵאת אֵלֵינוּ 
אָנוּ שׁוּב עוֹלוֹת מֵהַתָּנָ"ךְ.

חַיָּלוֹת, לַפִּידֵנוּ דּוֹלֵק!
‏אִם קוֹדֵר הָעוֹלָם וְשׁוֹתֵק 
‏אַתְּ הָרִימִי קוֹלֵךְ!
‏חַיָּלוֹת, לֹא לִבֵּנוּ נָמוֹג,
‏לֹא אֲנַחְנוּ מִדֶּרֶךְ, מִדֶּרֶךְ נִסּוֹג;
רַק קָדִימָה נֵלֵך!
*******************
צְעַד, הַנֹּעַר, עַז וָקַל,
עַל אַף מִכְשׁוֹל, לֵאוּת!
סִמְלֵנוּ הוֹד יַזְהִיר מֵעַל:
הַנִּקָּיוֹן – בְּרִיאוּת!

עֶזְרָה לַסָּב,
טִפּוּל בַּטַּף,
לֹא נְאַחֵר,
"זָהִיר וָעֵר!" 

בְּרֹאשׁ מוּרָם וּבְלֵב טָהוֹר
נָבוֹא אֶל כָּל מָעוֹן,
מַתָּת נָבִיא: בְּרִיאוּת לַדּוֹר,
חֶדְוָה וְנִקָּיוֹן.

עֶזְרָה לַסָּב... 

יוֹם יוֹם נִבְדֹּק, יוֹם יוֹם נָתוּר,
 נַכְרִיז בְּכָל פִּנָּה:
בְּגוּף בָּרִיא, אַךְ שָׁם תָּדוּר
גַּם נֶפֶשׁ אֵיתָנָה!

עֶזְרָה לַסָּב...
*******************
"גֶּבַעְטְרוֹן" – הֵן כָּךְ כֻּנֵּינוּ,
אָנוּ חֶבֶר פּוֹחֲזִים;
פֹּה נַרְאֵכֶם אֶת כּוֹחֵנוּ
בַּשִּׁירִים הָעַלִּיזִים.

גַּם נַצְחִיק וּנְבַדֵּחַ
וְנָסִיר תּוּגָה מִלֵּב;
יֵשׁ כָּאן טַעַם יֵשׁ כָּאן רֵיחַ
יֵשׁ כָּאן קְצָת מִשִּׂמְחַת לֵב.

"גֶּבַעְטְרוֹן" הוּא בֶּן יוֹמַיִם,
הוּא צָעִיר אֲבָל בִּרְיוֹן;
חֶבְרֶ'ה, מַחֲאוּ כַּפַּיִם
לְחַבְרֵי "הַגֶּבַעְטְרוֹן"!
*******************
הַפְּלֻגָּה בַּסָּךְ צוֹעֶדֶת
חֲמוּשָׁה, דְּרוּכָה כֻּלָּהּ לַקְּרָב
אָנוּ לָךְ מָגֵן, מוֹלֶדֶת
אָנוּ לָךְ בַּקְּרָב!
*******************
יֵהוֹם הַיָּם, וּבִי הַדָּם
יִגְעַשׁ, יִרְתַּח וְלֹא יַרְגִּיעַ
לִבִּי יִשְׁאַף אֱלֵי מֶרְחָב
אֶל תְּכֵלֶת מַיִם וְרָקִיע.
חֲתֹר, סַפָּן, הַרְחֵק מִכָּאן
אֶל תְּכֵלֶת מַיִם וְרָקִיע.

שָׁם גַּל אֶל גַּל רָזִים יְגַל
יִזְכֹּר הַיָּם דּוֹרוֹת חָלָפוּ.
אוֹפִיר, תַּרְשִׁיש, עֵת קַל וָחִישׁ
סְפִינוֹת עַל כַּנְפֵי רוּחַ עָפוּ.
חֲתֹר, סַפָּן, הַרְחֵק מִכָּאן
סְפִינוֹת עַל כַּנְפֵי רוּחַ עָפוּ.

מָה רַב אָשְׁרִי, מַלָּח עִבְרִי,
חָלוּץ עוֹמֵד עַל הַמִּשְׁמֶרֶת.
אָשִׁיב לָעָם אֶת הוֹד הַיָּם,
מָעוֹז הוּא לָנוּ וְתִפְאֶרֶת.
הֵידָד, מַלָּח, בַּיָּם נִבְטַח –
מָעוֹז הוּא לָנוּ וְתִפְאֶרֶת.
*******************
רוּחַ אַחַת תְּלַכְּדֵנוּ 
וְתִפְסַח עַל גְּבוּלוֹת בָּעוֹלָם.
לֹא צָר, לֹא אוֹיֵב יַפְחִידֵנוּ,
עוֹד נָבִיא הַשָּׁלוֹם לְכָל עַם.
כָּל עוֹד בָּעָם חַי הַנֹּעַר,
רַן בִּלְבָבוֹ גִּיל וָזֹהַר.
יִפְרַח שְׂחוֹק הָאֹשֶׁר,
שָׁלוֹם, גִּיל וָיֹשֶׁר
לְכָל אֶזְרְחֵי הָעוֹלָם.
‏
עַל פְּנֵי כֹּל יָשִׁיר הַנֹּעַר 
שִׁיר הַדְּרוֹר, שִׁיר הַדְּרוֹר, שִׁיר הַדְּרוֹר!
בְּשִׂמְחָה בְּגִיל נָרִיעַ 
עֹז וָאוֹן, עֹז וָאוֹן, עֹז וָאוֹן!
‏אוֹר כִּי יֵעוֹר 
וְיָשִׁיר הַנֹּעַר שִׁיר הַדְּרוֹר.
‏עַל פְּנֵי כֹּל יָשִׁיר הַנֹּעַר 
שִׁיר הַדְּרוֹר, שִׁיר הַדְּרוֹר, שִׁיר הַדְּרוֹר!
*******************
אִם בַּלֵּב נוֹקֵב הַצַּעַר,
לֹא נֵחַת וְלֹא נִירָא.
אִם הַצָּר עוֹמֵד בַּשַּׁעַר,
שָׁר הַנֹּעַר שִׁיר גְּבוּרָה.

כִּי צָעִיר, צָעִיר כָּל אִישׁ
אֲשֶׁר חוֹלֵם עוֹד –
גִּיל אָדָם אֵין לוֹ מַמָּשׁ:
גַּם זָקֵן, זָקֵן יָכוֹל יָכוֹל קַדֵּם עוֹד
יוֹם מָחָר חָפְשִׁי חָדָשׁ!

דֶּגֶל עַם בְּעֹז נָרִימָה,
יָד אֶל יָד וְגַב אֶל גַּב.
צוֹעֲדִים, עוֹבְרִים קָדִימָה
עִמָּהֶם נִצְעַד יַחְדָּיו!

כִּי צָעִיר...

לִיהוּדִי עָיֵף יָגֵעַ
שֶׁעָיַף מִנְּדֹד וּלְחֹם
זֶה הַנֹּעַר בָּא כְּרֵעַ
וּמֵבִיא בִּרְכַּת שָׁלוֹם!

כִּי צָעִיר...
*******************
מִסָּבִיב יֵהוֹם הַסַּעַר,
אַךְ רֹאשֵׁנוּ לֹא יִשַּׁח
לִפְקֻדָּה תָּמִיד אֲנַחְנוּ,
אָנוּ, אָנוּ הַפַּלְמָ"ח

סָמָרָה, הוֹפּ! הוֹפּ הוֹפּ!

מִמְּטוּלָה עַד הַנֶּגֶב,
מִן הַיָּם עַד הַמִּדְבָּר -
כָּל בָּחוּר וְטוֹב - לַנֶּשֶׁק
כָּל בָּחוּר עַל הַמִּשְׁמָר!

סָמָרָה, הוֹפּ! הוֹפּ הוֹפּ!

נָתִיב לַנֶּשֶׁר בַּשָּׁמַיִם,
שְׁבִיל לַפֶּרֶא בֵּין הָרִים, 
מוּל אוֹיֵב דַּרְכֵּנוּ יַעַל,
בֵּין נִקְרוֹת וּבֵין צוּרִים

סָמָרָה, הוֹפּ! הוֹפּ הוֹפּ!

רִאשׁוֹנִים תָּמִיד אֲנַחְנוּ,
לְאוֹר הַיּוֹם וּבַמַּחְשָׁךְ
לִפְקֻדָּה תָּמִיד אֲנַחְנוּ,
אָנוּ, אָנוּ הַפַּלְמָ"ח.‏ 

סָמָרָה, הוֹפּ! הוֹפּ הוֹפּ!


*******************
מִסָּבִיב יֵהוֹם הַסַּעַר,
אַךְ רֹאשֵׁנוּ לֹא יִשַּׁח
לִפְקֻדָּה תָּמִיד אֲנַחְנוּ,
תָּמִיד אָנוּ, אָנוּ הַפַּלְמָ"ח

מִמְּטוּלָה עַד הַנֶּגֶב,
מִן הַיָּם עַד הַמִּדְבָּר -
כָּל בָּחוּר וְטוֹב - לַנֶּשֶׁק
כָּל בָּחוּר עַל הַמִּשְׁמָר!

נָתִיב לַנֶּשֶׁר בַּשָּׁמַיִם,
שְׁבִיל לַפֶּרֶא בֵּין הָרִים, 
מוּל אוֹיֵב דַּרְכֵּנוּ יַעַל,
בֵּין נִקְרוֹת וּבֵין צוּרִים

רִאשׁוֹנִים תָּמִיד אֲנַחְנוּ,
לְאוֹר הַיּוֹם וּבַמַּחְשָׁךְ
לִפְקֻדָּה תָּמִיד אֲנַחְנוּ,
תָּמִיד אָנוּ, אָנוּ הַפַּלְמָ"ח.‏
*******************
הֱיֵה נָכוֹן לְמַלֵּא חוֹבָתְךָ
נֶאֱמָן לְעַמְּךָ וּלְאַרְצְךָ.
בְּכָל עֵת לְזוּלָתְךָ תַּעֲזֹר
חֻקָּתְךָ, הַצּוֹפֶה,
שָׁמוֹר תִּשְׁמֹר.

הֱיֵה נָכוֹן, נָכוֹן תָּמִיד
הֱיֵה נָכוֹן חֻקָּתְךָ לִשְׁמֹר!
*******************
טֻשְׁטְשׁוּ גְּבוּלוֹת שְׁמוֹת הַמַּבְדִּילִים
וְסֻלַּק הַיּוֹם כָּל חַיִץ.
יַעַל שִׁיר מַחֲנֵה הַקַּיִץ
שֶׁל דּוֹר שֵׁנִי שֶׁל מַעְפִּילִים.

חַזֵּק הַיָּד, אַמֵּץ הַבֶּרֶךְ
זְכֹר דְּבָרָיו, שְׁמַע רַחַשׁ אֵם
כִּי יְחִידָה אַחַת הַדֶּרֶךְ –
אֶל הַקְּבוּצָה הַגְשֵׁם, הַגְשֵׁם!

רִאשׁוֹנִים שָׁלְחוּ יָדָם הַחֲרוּצָה,
בְּמִפְעַל אָבוֹת הִתְחִילוּ,
לַבָּנִים צִוּוּ הַעְפִּילוּ
אֶל-עָל עִם דֶּגל הַקְּבוּצָה.

חַזֵּק הַיָּד...
*******************
מֵעֲמֵלִים עַד מִתְבַּגֶּרֶת
סִיסְמָה אַחַת תָּמִיד עוֹבֶרֶת
הִכּוֹנוּ לְחֹדֶשׁ הָאִרְגּוּן

מֵאִתָּנוּ לֹא כָּבֵד
אִרְגּוּן הַנֹּעַר הַלּוֹמֵד
זוֹ תְּנוּעַת הַמַּחֲנוֹת הָעוֹלִים!

שֶׁנֵּצֵא לַהַכְשָׁרָה
וְנַפְרֶה אֶת הַשְּׁמָמָה
הָאָרֶץ לָנוּ תִּהְיֶה

מֵאִתָּנוּ לֹא כָּבֵד....
*******************
מִכָּל אַרְבַּע רוּחוֹת אַרְצֵנוּ
בּוֹקֵעַ צַו בְּקוֹל אַדִּיר: 
צְאוּ, אַחִים, לִצְבָא עַמֵּנוּ,
עֲלֵה קָדִימָה, דּוֹר צָעִיר.
נִרְוֶה אוֹרָה מִשְּׁמֵי הַטֹּהַר.
מֵהַמּוֹלֶדֶת – אוֹן קְדוּמִים, 
כִּי עַם יִכֹּן בְּעֹז-הַנֹּעַר,
יִשְׂגַּב בְּכוֹחַ-עֲלוּמִים.
*******************
עֵת הִנַּחְנוּ יָדֵינוּ בְּרֶטֶט,
עַל אֶקְדָּח בִּקְדֻשָּׁה עִלָּאִית,
וְנִשְׁבַּעְנוּ בְּנֶפֶשׁ לוֹהֶטֶת,
לִהְיוֹת מוּכָנִים לְתָמִיד.

אוֹתוֹת חָמֵשׁ, אוֹתוֹת חָמֵשׁ,
מִפּוֹ"שׁ עַד מִבְצַע קָדֵשׁ,
אוֹתוֹת חָמֵשׁ, אוֹתוֹת חָמֵשׁ,
אַחִים לַמָּגֵן וְלָאֵשׁ!

וּמֵאָז אֲרֻכָּה הִיא הַדֶּרֶךְ,
בָּהּ הָלַכְנוּ יַחְדָּיו עַד הֲלוֹם,
בָּהּ דּוֹלְקִים מִבְצָעִים רַבֵּי עֵרֶךְ,
וְעַד הִתְגַּשֵּׁם הַחֲלוֹם.

אוֹתוֹת חָמֵשׁ, אוֹתוֹת חָמֵשׁ,
מִפּוֹ"שׁ עַד מִבְצַע קָדֵשׁ,
אוֹתוֹת חָמֵשׁ, אוֹתוֹת חָמֵשׁ,
אַחִים לַמָּגֵן וְלָאֵשׁ!


*******************
שִׁירַת הַמֶּרֶד עוֹלָה מִזְדַּמֶּרֶת
בַּסָּךְ, בַּשַּׁרְשֶׁרֶת אַחֲזוּ חֲבֵרִים.
הַךְ בַּמַּקֶּבֶת, הַגְבֵּר הַשַּׁלְהֶבֶת
וְרוּחַ נוֹשֶׁבֶת גִּצֵּינוּ תָּרִים! 

לֶהָבָה – עֲלִי לֶהָבָה, עֲלִי לֶהָבָה!
בַּמַּקֶּבֶת נַכֶּה כָּל הַיּוֹם.
לֶהָבָה – כָּמוֹךְ, כָּמוֹנוּ 
כָּמוֹךְ, כָּמוֹנוּ – דִּגְלֵנוּ אָדֹם אָדֹם. 

‏לָנוּ עוֹד טֶרֶם בַּיִת וָכֶרֶם
הַסּוֹצְיוֹטֶרְן זֶה כָּל הָרְכוּשׁ.
הַךְ בַּמַּקֶּבֶת, הַגְבֵּר הַשַּׁלְהֶבֶת
וְרוּחַ נוֹשֶׁבֶת דִּגְלֵנוּ תָּרִים!
*******************
לֶהָרִים, מִדְבָּר וָיָם
לַגָּלִיל, לָעִיר, אֵי שָׁם
בָּאנוּ הַנֶּשֶׁק לִתְפֹּס.
חִי"ם, גַּדְנָ"ע, פַּלְמָ"ח וָחִי"שׁ –
בַּמִּשְׁמָר כָּל אִישׁ וָאִישׁ,
אָנוּ מָגֵן וּמָעֹז.
הַכְּלִי בַּיָּד וְהוּא נוֹצֵץ וְחַם
כִּי בּוֹ עַל חֵרוּתוֹ לִחְיוֹת הָעָם נִלְחָם.

בְּגָאוֹן וּבְאוֹן
כִּי לִבֵּנוּ נָכוֹן
עַד יִכֹּן בִּטָּחוֹן
לָנוּ הוּא הַנִּצָּחוֹן.

לֶהָרִים, מִדְבָּר וָיָם
לַגָּלִיל, לָעִיר, אֵי שָׁם
בָּאנוּ עִם זֶמֶר וְגִיל.
כֶּל בֶּן-חַיִל, הֵנָּה בּוֹאָה!
לַהֲקָה פֹּה – אֵין כָּמוֹהָ
אֶת רוּחֲךָ פֹּה תַּצְהִיל.
עֵת אָנוּ נְשַׂחֵק פֹּה וּנְזַמֵּר
גַּם הַכַּדּוּר הָעָף לִשְׁמֹעַ יֵעָצֵר.
 
בְּגָאוֹן וּבְאוֹן...
*******************
בְּרַחֲבֵי כַּרְמֵי מוֹלֶדֶת
הַשָּׁקֵד כְּבָר פּוֹרֵחַ,
הַנַּרְקִיס נוֹתֵן רֵיחַ,
מִתְנוֹסֵס תְּכוֹל-רוֹם.

נֵצֵא-נָא כֻּלָּנוּ
אֶל גַּיְא וְאֶל גֶּבַע  
כִּי חַג הוּא לַטֶּבַע,
כִּי חַג הוּא הַיּוֹם

תְּבֹרַכְנָה הַיָּדַיִם
הַשְּׁלוּחוֹת פֹּה לִזְרֹעַ,
גַּם לִשְׁתֹּל וְגַם לִנְטֹעַ
מִמִּזְרָח וְעַד יָם.

וּמִי אִם לֹא אָנוּ –
כָּל נַעֲרָה וָנַּעַר –
נוֹסִיף פֹּה עוֹד יַעַר
אֶל יַעֲרוֹת עַם!
*******************
עֲלוּ, עֲלוּ לָרֶשֶׁת
בְּרֹאשׁ מוּרָם
מִן הַיַּבֶּשֶׁת
אֶל הַיָּם.

פִּלְאֵי, פִּלְאֵי מוֹלֶדֶת
בְּיָד עוֹבֶדֶת,
הַיָּם נִגְאַל, הַיָּם נִגְאַל
יִפְרַח, יִפְרַח נָמָל.
*******************
עֲלוּ לָרֶשֶׁת
בְּרֹאשׁ מוּרָם
מִן הַיַּבֶּשֶׁת
אֶל הַיָּם.

פִּלְאֵי מוֹלֶדֶת
בְּיָד עוֹבֶדֶת,
הַיָּם נִגְאַל
יִפְרַח נָמָל.
*******************
שִׁיר, שִׁיר, שִׁיר הָדָר
לִפְרִי הָדָר
עַל עֲנָפִים כַּפָּז נִצְבַּר
זֶה פְּרִי הָדָר
שִׁיר, שִׁיר, שִׁיר הָדָר
לִפְרִי הָדָר
בָּשֵׁל יִנְהָר
מֵעֲסִיסָיו פַּרְדֵּס יִשְׁכַּר

הָבוּ, הַרְבּוּ סַלִּים
קוֹטְפִים, קִטְּפוּ!
עִטְּפוּ, עוֹטְפִים!
הָבוּ דַּבְּשׁוֹת גְמַלִּים
וּבַחוֹף תֵּבוֹת לָרֹב נַעֲמִיס

הָבוּ, הַרְבּוּ סַלִּים
קוֹטְפִים, קִטְּפוּ!
עִטְּפוּ, עוֹטְפִים!
שִׁירוּ לַפְּרִי כִּי טוֹב
כִּי טוֹב לַחֵךְ וְטוֹב לְמִיץ


*******************
צְאוּ וָרֹנּוּ, קָטָן, רָב,
כִּי קָם, כִּי קָם הַדְּבִיר!
אִם גָּלָה כָּבוֹד, – הִנֵּה שָׁב!
לֹא אָבַד לָנוּ נִיר.

עַל הַר-הַצּוֹפִים מִגְדַּל אוֹר,
וְנִשְׁקָף הוּא בָּרוֹם.
אֶל נָגְהוֹ נִכְסָף דּוֹר וָדוֹר,
הִתְפַּלֵּל אֵלָיו דֹּם.

לְמוּל הַמִּדְבָּר, מוּל הַיָּם,
לְנֹכַח הַר נְבוֹ –
בֵּית-מִקְדָּשׁ הוֹד יִתְנוֹסֵס שָׁם,
הַמַּדָּע יִנְוֶה בוֹ.

לְזִמְרַת תּוֹרָה יַעַן קוֹל –
קוֹל מַעְדֵּר, פַּטִּישׁ, סְדָן.
וְשֶׁמֶשׁ תִּצְהַל עַל-פְּנֵי כֹּל:
כָּךְ עוֹבֵד עַם וְרָן.
*******************
בָּא רֹאשׁ חֹדֶשׁ, בָּא רֹאשׁ חֹדֶשׁ
זֶה הַיּוֹם הוּא לָנוּ קֹדֶשׁ,
בּוֹ נָגִילָה וְנִשְׂמַח
הַקֻּפְסָה הַיּוֹם נִפְתַּח.

אַתְּ קֻפְסָה, אַתְּ קֻפְסָתֵנוּ
הַגּוֹאֶלֶת אַדְמָתֵנוּ,
אַתְּ מַרְבָּה שָׂדוֹת בַּכְּפָר,
אִילָנוֹת בַּגַּיְא, בָּהָר.

צִיל-צִיל-צְלִיל – פְּרוּטָה דּוֹפֶקֶת
פִּתְחוּ-לִי – בְּקוֹל צוֹעֶקֶת,
פִּתְחוּ-לִי אֶת הָאֶשְׁנָב
בַּכְּרָמִים אֶאֱרֶה עֵנָב.

אַתְּ קֻפְסָה...

וַאֲנִי אֶהְיֶה שִׁבֹּלֶת
הַנּוֹתֶנֶת קֶמַח סֹלֶת,
וַאֲנִי, קוֹרְאָה שְׁנִיָּה,
בַּגִּנָּה עַגְבָנִיָּה.

אַתְּ קֻפְסָה...

כְּבָר פָּתַחְנוּ, צְאֶינָה, צְאֶינָה,
אַדְמָתֵנוּ לֵכְנָה קְנֶינָה,
פַּרְדֵּסִים, כְּרָמִים, שָׂדוֹת.
רַב-שָׁלוֹם לְהִתְרָאוֹת!

אַתְּ קֻפְסָה...
*******************
בְּרֵאשִׁית הָיְתָה הַקַּדַּחַת
הָעֵמֶק רָבַץ תּוֹךְ בִּצּוֹת
גַּמֶּלֶת לְאִטָּהּ פּוֹסַעַת
דְּמָמָה רְווּיָה עוֹד בְּסוֹד.

פֹּה נָקִים אֶת מִפְעָלֵנוּ
נִבְנֶה אֶת מִשְׁמַר-הַשָּׁרוֹן!
אֵיתָן יַעֲמֹד בֵּיתֵנוּ,
לְעוֹלְמֵי-עַד יִכּוֹן!

וְשָׁבוּ בָּנִים לַמּוֹלֶדֶת
חָרְשׁוּ בְּמַעֲנִית גְּאֻלָּה
בְּרוּכָה תְּהִי הַיָּד הָעוֹבֶדֶת
רַבַּת מַעֲשֶׂה וּפְעֻלָּה!

פֹּה נָקִים...
*******************
שָׁם בְּעֵמֶק יִזְרְעֶאל
שָׁם עַל יַד כְּפַר יְחֶזְקֵאל
שׁוֹכֶנֶת קְבוּצַת חוּגִים

הֵם יוֹדְעִים לָשִׁיר לִרְקֹד
הֵם יוֹדְעִים גַּם לַעֲבֹד
זוֹהִי קְבוּצַת חוּגִים

שָׁם עַל יַד הַמַּעְיָן
מְקוֹם שָׁם דֶּשֶׁא רַעֲנָן
שׁוֹכֶנֶת קְבוּצַת חוּגִים

הֵם יוֹדְעִים...
*******************
‏מִי לָנוּ, מַה לָּנוּ, אֵין לָנוּ מְאוּם פֹּה,
סֹעַרְנוּ מִבַּיִת, מִכָּל הַיָּקָר.
הֵן פֶּרַע רֹאשֵׁנוּ, הַבֶּגֶד פָּרוּם כֹּה – 
חֶבְרַיָּא מֻפְקֶרֶת, רוֹנֶנֶת בַּצַּר. 
‏
לַסֵּבֶל נִצְחָקָה, בַּכְּאֵב נְהַתֵּלָה,
קוֹלֵנוּ בַּסֶּלַע הֵדִים יְעוֹרֵר.
הַיּוֹם – בְּיָדֵינוּ, מָחָר – נְחַשֵּׁלָה
אָדֹם בְּעָרְקֵינוּ הַדָּם וְסוֹעֵר!

הָנִיפוּ מַקֶּבֶת, הַצְנִיחוּ מִגֹּבַהּ,
יִרְעַם וְיַרְקִיעַ קוֹל נֶפֶץ כַּבִּיר!
אֲנַחְנוּ קִבּוּץ הֶחָלוּץ בִּקְלוֹסוֹבָה,
בּוֹנֵי הַחַיִּים בֶּעָמָל וּבְשִׁיר!
*******************
אֶל רֹאשׁ הָהָר! אֶל רֹאשׁ הָהָר!
הַדֶּרֶךְ מִי יַחְסֹם לִפְדוּיֵי שֶׁבִי?
מֵעֵבֶר הַר הֵן זֶה מִכְּבָר
רוֹמֶזֶת לָנוּ אֶרֶץ צֶבִי.

     הַעְפִּילוּ! הַעְפִּילוּ!
     אֶל רֹאשׁ הָהָר הַעְפִּילוּ!
     הַעְפִּילוּ! הַעְפִּילוּ!
     אֶל רֹאשׁ הָהָר הַעְפִּילוּ!

אַחִים עֲלוּ! אַחִים עֲלוּ!
   לֵב מִי יֵרַךְ יֵחַת מֵאֶבֶן נָגֶף?
   צַעַד עֲשׂוּ, רָאֹה תִּרְאוּ:
   אָנוּ פִּי שְׁנַיִם אָז נִשָּׂגֵב.

	הַעְפִּילוּ! הַעְפִּילוּ!
	אֶל רֹאשׁ הָהָר הַעְפִּילוּ!
	הַעְפִּילוּ! הַעְפִּילוּ!
	אֶל רֹאשׁ הָהָר הַעְפִּילוּ!

נָהִין לָרוֹם! נָהִין לָרוֹם!
הֲטֶרֶם תִּרְאוּ דֶּרֶךְ זוֹ סַלּוֹנוּ?
אֶחָד פִּתְאוֹם נָפַל לִתְהוֹם – 
קָרְבָּן רִאשׁוֹן אַךְ לֹא אַחֲרוֹן הוּא.

     הַעְפִּילוּ! הַעְפִּילוּ!
     אֶל רֹאשׁ הָהָר הַעְפִּילוּ!
     הַעְפִּילוּ! הַעְפִּילוּ!
     אֶל רֹאשׁ הָהָר הַעְפִּילוּ!

יִרְמֹז הַשִּׂיא! יִרְמֹז הַשִּׂיא!
   אֶחָד נָפַל. הֲאֵין רוּחוֹ חַי בָּנוּ?
   הֶאָח, נַמְרִיא לְנוֹף הַצְּבִי,
   נַעְפִּיל, הַנִּצָּחוֹן אִתָּנוּ.

	הַעְפִּילוּ! הַעְפִּילוּ!
	אֶל רֹאשׁ הָהָר הַעְפִּילוּ!
	הַעְפִּילוּ! הַעְפִּילוּ!
	אֶל רֹאשׁ הָהָר הַעְפִּילוּ!

*******************
מִי אֲנִי?
רַק מִפְרָשׂ לָבָן בּוֹדֵד,
עַל מַיִם רַבִּים שָׁט אֲנִי וְנוֹדֵד.

מִי אֲנִי?
רַק מִפְרָשׂ לָבָן בּוֹדֵד.
וּמַיִם שְׁחֹרִים
לִי הֵאִירוּ פָּנִים,
וְרוּחוֹת לֵיל לִי רֵעוּ
וַעֲנָנִים.

מִי אֲנִי?
רַק מִפְרָשׂ לָבָן בּוֹדֵד.
*******************
לָרִאשׁוֹנָה, יָבוֹא אֵלִיָהוּ
זֶה הַנָּבִיא, שְׁלִיחַ אֵל,
יָבוֹא וְיִתְקַע תְּקִיעָה גְּדוֹלָה
"הִנֵּה הוֹלֵךְ הַגּוֹאֵל"

הַמָּשִׁיחַ הִנֵּה בָּא,
הֵידָד, הֵידָד, הִנֵּה בָּא!

לִכְשֶׁיּוֹפִיעַ הַמָּשִׁיחַ –
יָבוֹא רָכוּב עַל הַחֲמוֹר,
זָקֵן וָטַף יַחְדָּיו נָקוּמָה,
נֵלֵךְ אַחֲרָיו בְּשִׁיר הַדְּרוֹר!

הַמָּשִׁיחַ...

יוֹשְׁבֵי תֵּבֵל כֻּלָּם יִתְמָהוּ
"תֵּהֲלוּכָה רַבָּתִי-עָם!"
וְאָנוּ כֹּה נָשִׁיר, נֵלֵכָה,
עֲדֵי בּוֹאֵנוּ אֶל הַיָּם.

הַמָּשִׁיחַ...
*******************
בַּשַּׁלֶּכֶת נוֹשֵׁב כְּבָר הַסְּתָו
הָאָבָק בַּדְּרָכִים אַט שָׁקַע
וְהַיּוֹם רַק אֵלַיִךְ נִשְׂרָף
וְחוֹלֵם עַל פְּגִישָׁה רְחוֹקָה.

הֵן אֶפְשָׁר כִּי עוֹד עֶרֶב יָבוֹא
וְהַשַּׁעַר יַחֲרֹק לוֹ דּוּמָם
וְעֵינַיִךְ יִהְיוּ כֹּה טוֹבוֹת
כְּמוֹ אֵין מִלְחָמָה בָּעוֹלָם.

הֵן אֶפְשָׁר, הֵן אֶפְשָׁר
שֶׁיִּהְיֶה זֶה פָּשׁוּט כְּבָר מָחָר
הֵן אֶפְשָׁר וּבַגִּ'יפּ שֶׁעָבַר
שָׁאֲגוּ בַּחוּרִים כִּי נִגְמַר
הֵן אֶפְשָׁר, הֵן אֶפְשָׁר
שֶׁיִּהְיֶה זֶה פָּשׁוּט כְּבָר מָחָר.

הֵן אֶפְשָׁר כִּי חַדְרֵךְ הֶעָצוּב
מְחַכֶּה בְּחִוְרוֹן קִירוֹתָיו
וְקוֹרֵא הוּא לִשְׁנֵינוּ לָשׁוּב
מִקְּרָבוֹת, מִדְּרָכִים וּמִסְּתָו.

הֵן אֶפְשָׁר כִּי פִּתְאוֹם נִפָּגֵשׁ
בְּמִשְׁלָט אוֹ בְּדֶרֶךְ עָפָר;
הֵן אֶפְשָׁר בֵּין עָשָׁן וּבֵין אֵשׁ
גַּם לַחֲלֹם שֶׁהַכֹּל כְּבָר נִגְמַר.

הֵן אֶפְשָׁר...
*******************
הֵן יְרֻנָּן, יְרוֹעַע וְיֵעוֹר
הֵן תִּפְרַח, תִּפְרֶה וְתִפְרֹץ
מְדִינַת יִשְׂרָאֵל
עַל אַדְמַת יִשְׂרָאֵל!
*******************
הֵן לֹא אִכְפַּת לִי מֵאַיִן וּמַדּוּעַ
עָלִית גַּם אַתְּ עַל הַסִּפּוּן הַזֶּה
אֵין דַּרְכְּךָ הִיא רַק לְךָ יְדוּעָה
וְאִם תִּרְצֶה תִּדְרֹךְ בְּכִוּוּנָהּ

הָאֳנִיָּה הַזֹּאת אֲשֶׁר שָׁטָה בַּיָּם
מִן הַתַּחְתִּית וְעַד הָאֲרֻבָּה
הֵן גַּם בְּלִי לֹעַ שֶׁל תּוֹתָח מוּרָם

זֹאת אֳנִיַּת מִלְחָמָה
הַמְּבִיאָה גְּדוּדֵי צָבָא
שֶׁגַּם בְּלִי נֶשֶׁק כּוֹחָם גָּדוֹל
תַּתְחִיל לִבְנוֹת מִן הַיְּסוֹד
עֲתִיד הָעָם עַל אַדְמָתוֹ
*******************
הַנָּאוָה, הַנָּאוָה,
הָשִׁיבִי אַהֲבָה
בְּגִילָה סוֹעֵרָה
וּכְאֵשׁ בּוֹעֵרָה

לָה לָה לָה...
לִבְחִיר לִבֵּךְ
הַשּׁוֹכֵן בְּחֻבֵּךְ!

גַּלִּי אָשְׁרֵךְ
וְרֹב זָהֳרֵךְ,
שִׁלְחִי יָדֵךְ
בְּצַוְּארֵי דּוֹדֵךְ

לָה לָה לָה...
בְּחִיר לִבֵּךְ
הַשּׁוֹכֵן בְּחֻבֵּךְ.
*******************
הַנָּאוָה בַּבָּנוֹת,
אָנָּא הָאִירִי פָּנַיִךְ אֵלַי,
הָאִירִי פָּנַיִךְ אֵלַי!

בּוֹא דּוֹדִי כִּי יָפִיתָ
אַף נָעַמְתָּ עַד מְאוֹד.
שְׁלַח יָדְךָ וְחַבְּקֵנִי,
אַמְּצֵנִי עוֹד וָעוֹד.
*******************
הִנֵּה אָנֹכִי שֹׁלֵחַ לָכֶם
אֵת אֵלִיָּהוּ הַנָּבִיא
לִפְנֵי בּוֹא יוֹם ה' הַגָּדוֹל וְהַנּוֹרָא
וְהֵשִׁיב לֵב-אָבוֹת עַל-בָּנִים
וְלֵב בָּנִים עַל-אֲבוֹתָם
*******************
הִנֵּה הוּא בָא עִם צְבָא חֵילוֹ,
בַּשּׁוֹפָר נָרִיעַ לוֹ.

זֵר דַּפְנָה וְשֶׁבַח רַב
לַמְּנַצֵּחַ בַּקְּרָב.

הִנֵּה הוּא בָא נֶאְפָּד כָּבוֹד
בִּתְרוּעָה בְּשֶׁפַע הוֹד.


*******************
הִנֵּה הַמַּלָּחִים בָּאִים,
כַּמָּה הֵם עַלִּיזִים. 
מַיִם וְשֶׁמֶשׁ מְלַוִּים
דַּרְכָּם בָּאֳנִיָּה עוֹשִׂים,
לַמֶּרְחַקִּים לִבָּם.

*******************
הִנֵּה הַסְּתָו עָבַר,
הַגֶּשֶׁם חָלַף הָלַךְ לוֹ.

הַנִּצָּנִים נִרְאוּ בָאָרֶץ
עֵת הַזָּמִיר הִגִּיעַ
וְקוֹל הַתּוֹר נִשְׁמַע בְּאַרְצֵנוּ.

הַתְּאֵנָה חָנְטָה פַגֶּיהָ
וְהַגְּפָנִים סְמָדַר נָתְנוּ רֵיחַ.
*******************
הִנֵּה לֹא יָנוּם
וְלֹא יִישַׁן 
שׁוֹמֵר יִשְׂרָאֵל
*******************
הִנֵּה לָנוּ נִגּוּן יֵשׁ
אַל נָא נְבַיְּשֶׁנּוּ
בּוֹ נָשִׁירָה, בּוֹ נַזְכִּירָה
הַיָּמִים עָבְרוּ.
כִּי אוֹתוֹ עוֹד שָׁרוּ
אַחֵינוּ, אַחְיוֹתֵינוּ
עֵת גַּם הֵם עוֹד תִּינוֹקוֹת הָיוּ.

הִנֵּה כָּכָה, זֶהוּ הַנִּגּוּן שֶׁל נַחַת
וּבְעֶלֶז, וּבְעֶלֶז חוּלוּ יַחַד
הִנֵּה כָּכָה, זֶהוּ הַנִּגּוּן שֶׁל נַחַת
וּבְעֶלֶז בּוֹאוּ וְנֵצֵא.

הִנֵּה לָנוּ נִגּוּן יֵשׁ
שׁוּב אוֹתוֹ נַנְעִימָה
בּוֹ נָשִׁירָה, בּוֹ נַזְכִּירָה
הַיָּמִים עָבְרוּ.
כִּי אוֹתוֹ עוֹד שָׁרוּ
גַּם אַבָּא וְגַם אִמָּא
עֵת גַּם הֵם עוֹד תִּינוֹקוֹת הָיוּ.

הִנֵּה כָּכָה...
*******************
הִנֵּה מַה טּוֹב
בֵּין שִׁבֳּלֵי קָמָה גְּבוֹהִים,
 עֵת נִשְׁמָע
טִרְטוּר טְרַקְטוֹר מֵרָחוֹק.
חִטָּה זְהֻבָּה
כָּאן כְּחוֹמָה נִצֶּבֶת
בְּצִדֵּי הַדֶּרֶךְ,
הַדֶּרֶךְ בַּשָּׂדוֹת.

הַלִּילִית לַיְלָה-
לַיְלָה מְיַלֶּלֶת
כִּי הַשָּׁנָה
עָשִׁיר יִהְיֶה הַיְּבוּל.
מִי בְּדִמְעָה זָרַע
בְּרִנָּה יִקְצֹר,
וַיִּמָּלְאוּ
אֲסָמֵי-הַקִּבּוּץ בַּיְּבוּל.
*******************
הִנֵּה מַה-טּוֹב וּמַה-נָּעִים 
שֶׁבֶת אַחִים גַּם-יָחַד.

*******************
הִנֵּה מַה-טּוֹב וּמַה-נָּעִים 
שֶׁבֶת אַחִים גַּם-יָחַד.

*******************
הִנֵּה תַּמּוּ יוֹם קְרָב וְעַרְבּוֹ 
הַמָּלֵא זַעֲקַת מְנוּסָה,
עֵת הַמֶּלֶךְ, הַמֶּלֶךְ נָפַל עַל חַרְבּוֹ,
וְגִלְבּוֹעַ לָבַשׁ תְּבוּסָה.
וּבָאָרֶץ, עַד שַׁחַר קָם,
לֹא נָדַמּוּ פַּרְסוֹת הָרָץ,
וּנְחִירֵי רַמָּכוֹ בַּדָּם
מְבַשְּׂרִים כִּי הַקְּרָב נֶחְרַץ.
הִנֵּה תַּמּוּ יוֹם קְרָב וְעַרְבּוֹ,
וְהַמֶּלֶךְ נָפַל עַל חַרְבּוֹ,
וְהַמֶּלֶךְ נָפַל עַל חַרְבּוֹ.

בְּהַבְרִיק עַל הָרִים אוֹר יוֹם
בָּא הָרָץ אֶל מִפְתַּן אִמּוֹ
וּבְנָפְלוֹ, וּבְנָפְלוֹ לְרַגְלֶיהָ דֹּם
אֶת רַגְלֶיהָ כִּסָּה דָּמוֹ.
אֶת רַגְלֶיהָ כִּסָּה שָׁנִי
וַיִּהְיֶה הֶעָפָר שְׂדֵה קְרָב.
וּבְדַבְּרָה אֵלָיו: קוּמָה, בְּנִי –
מִנִּי דֶּמַע חָשְׁכוּ עֵינָיו.
וַיְּסַפֵּר לָהּ יוֹם קְרָב וְעַרְבּוֹ, –
אֵיךְ הַמֶּלֶךְ נָפַל עַל חַרְבּוֹ, 
אֵיךְ הַמֶּלֶךְ נָפַל עַל חַרְבּוֹ.

אָז אָמְרָה לוֹ לַנַּעַר: דָּם
אֶת רַגְלֵי אִמָּהוֹת יְכַס,
אֲבָל שֶׁבַע יָקוּם הָעָם,
אִם עֲלֵי אַדְמָתוֹ יוּבַס.
אֶת הַמֶּלֶךְ פָּקַד הַדִּין,
אַךְ יוֹרֵשׁ לוֹ יָקוּם עַד עֵת,
כִּי עֲלֵי אַדְמָתוֹ הִשְׁעִין
אֶת חַרְבּוֹ שֶׁעָלֶיהָ מֵת.
כֹּה דִּבְּרָה וְקוֹלָהּ הִרְעִיד.
וַיְהִי כֵן. וַיִּשְׁמַע דָּוִד,
וַיְהִי כֵן. וַיִּשְׁמַע דָּוִד.
*******************
הַנַּחַל בָּעֵמֶק בְּעֶצֶב יִזְרֹם.
לֹא אוּכַל לָךְ הַבִּיעַ: אָהַבְתִּי עַד תֹּם.
שַׁלָּמָּה תָּשִׂיחִי עַל אַהַב, אֵמוּן –
וְכַזַּיִת שֶׁל כַּחַשׁ בְּאֵלֶּה צָפוּן?

אֲפִלּוּ אֹמַר לָךְ: אָהַבְתִּי אוֹתָךְ –
אֶת פָּנַיִךְ מִמֶּנִי תַּסְתִּירִי כָּל-כָּךְ.
עַל כָּל שֶׁהָיִית לִי – תּוֹדָה לָךְ אֶתֵּן.
אֲאַחֵל לָךְ טוּב נַחַת, לוּ יְהִי-כֵן.
*******************
הַנִּצָּנִים נִרְאוּ בָּאָרֶץ
עֵת הַזָּמִיר הִגִּיעַ
וְקוֹל הַתּוֹר נִשְׁמַע בְּאַרְצֵנוּ

*******************
הִנָּךְ יָפָה רַעְיָתִי
הִנָּךְ יָפָה 
עֵינַיִךְ יוֹנִים

הִנְּךָ יָפֶה 
הִנְּךָ יָפֶה דוֹדִי
הִנְּךָ יָפֶה דוֹדִי
 אַף נָעִים

*******************
הִנָּךְ יָפָה רַעְיָתִי
עֵינַיִךְ יוֹנִים
מִבַּעַד לְצַמָּתֵךְ
שִׁנַּיִךְ עֵדֶר רְחֵלִים
שֶׁכֻּלָּן מַתְאִימוֹת
וְשַׁכֻּלָה אֵין בָּהֶם
*******************
הִנָּךְ יָפָה רַעְיָתִי
עֵינַיִךְ יוֹנִים
מִבַּעַד לְצַמָּתֵךְ
גַּן נָעוּל אֲחוֹתִי כַּלָּה
גַּן נָעוּל
מַעְיָן חָתוּם
מַעְיָן גַּנִּים
בְּאֵר מַיִם חַיִּים
וְנוֹזְלִים מִן לְבָנוֹן

*******************
הִנָּךְ יָפָה רַעְיָתִי
הִנָּךְ יָפָה עֵינַיִךְ כַּיּוֹנִים
לִבַּבְתִּנִי, אֲחֹתִי כַלָּה
לִבַּבְתִּנִי בְּאַחַת מֵעֵינַיִךְ
*******************
הֵי הֵי, הִנְּנוּ חוֹמָה
וּבְפִינוּ אַחַת הִיא הַסִּיסְמָה:
מְאוּם לֹא יַפְחִידֵנוּ!
מְאוּם לֹא יַפְחִידֵנוּ!

*******************
[החסידים]
הִנֵּנוּ חֲסִידִים יְרֵאִים
וַאֲדוּקוֹת נָשֵׁינוּ
הַחֲסִידִים וְהַחֲסִידִיּוֹת
בְּחַסְדּוֹ שֶׁל אֱלֹהֵינוּ
יָבוֹא נָא הֵנָּה כָּל בַּרְנָשׁ
לְקוֹרְצֶ'ב לַחֶבְרַיָּה
נִקְבֹּר אוֹתוֹ עָמֹק בַּקַּשׁ
שֶׁיִּזְעַק לִשְׁמֵי שָׁמַיָּא

אֵצֶל גּוֹיִים אַפִּיקוֹרְסִים
יַיִן, זֶמֶר וְאִשָּׁה
אַךְ אֶצְלֵנוּ אַנְשֵׁי קוֹרְצֶ'ב
אַחֶרֶת הִיא הַבַּקָּשָׁה:
כּוֹס גְּדוּשָׁה בְּמַשְׁקֶה,
אִשָּׁה חֲסִידִית צְנוּעָה,
נִגּוּן עַלִּיז וָזֶמֶר
וְהָרַבִּי יָבִיא יְשׁוּעָה,
כּוֹס שֶׁל שֶׁרִי בְּרַנְדִּי
וְזֶמֶר בְּקוֹל רָם –
אֵי שָׁם כָּתוּב בַּתּוֹרָה
"וְדִבַּרְתָּ בָּם".
יָם בָּם בִּים בָּם
הַי דִּי דִּי דַי דַּי
מַה טּוֹב מַה בּוֹם...

[החסידיות]
הוֹי חְסִידִים'לָךְ
הוֹי חְסִידִים'לָךְ
חֵטְא הוּא וַעֲבֵרָה
אַל תִּשְׁכְּחוּ לַחְסִידִיּוֹת
גַּם נְשָׁמָה יְתֵרָה.
[החסידים]
אַל נָא פַּחַד חְסִידִיּוֹת
עֵצוֹת יֶשְׁנָן דַּיֵּנוּ
עוֹד חַי אֱלֹהֵינוּ שֶׁבַּשָּׁמַיִם
וְשֶׁיִּחְיֶה רַבֵּנוּ!

אֵצֶל גּוֹיִים אַפִּיקוֹרְסִים...

[כולם]
נִסַּע נָא אֶל הָרֶבֶּנְיוּ,
נַסְבִּיר לוֹ מִשְׁאַלְתֵּנוּ:
לְהִתְרַבּוֹת כְּחוֹל-הַיָּם
כַּבִּיר הוּא רְצוֹנֵנוּ!
בְּלִי הִסּוּס הָרֶבֶּנְיוּ
יְבָרֵךְ אוֹתָנוּ
בְּלִי סָפֵק יֵצְאוּ מִזֶּה...
חֲסִידִים מִשֶּׁלָּנוּ!

אֵצֶל גּוֹיִים אַפִּיקוֹרְסִים...
*******************
מוּל הַסִּפּוּן הַכּוֹכָבִים זוֹרְחִים דּוּמָם 
הָרוּחַ קַל. הָאֳנִיָּה בַּלַּיִל תָּרָה 
תַּבִּיט סָבִיב -  הַכֹּל נִסְתָּר, אֵין חוֹף, אֵין יָם 
רַק מַפּוּחִית הַפֶּה נוֹתָרָה 
וְהַנְּעָרִים הַסַּפָּנִים מִסּוֹף עַד סוֹף 
כֻּלָּם עוֹנִים אִתָּהּ.  הַאִם יָדַעְתָּ לָמָּה? 

כִּי עַל הַיָּם, כִּי עַל הַיָּם 
הִיא מְזַמֶּרֶת עַל הַחוֹף 
וְעַל הַחוֹף מִתְגַּעֲגַעַת הִיא הַיָּמָּה 
כִּי עוֹד הַלֵּב צָעִיר 
וְעוֹד הַלֵּיל בָּהִיר 
וּמַה נָחוּץ, וּמַה נָחוּץ כְּדֵי לָשִׁיר 

רַק אֳנִיָּה בַּלֵּיל וּמַיִם 
וְשָׁנִים עֶשְׂרִים וּשְׁתַּיִם 
וְאַחַת עִם צַמּוֹתַיִם הַנִּקְרֵאת יָעֵל 
וּמַסָּע וָגִיל וָפֶרֶךְ 
וְאֶחָד חָבֵר בַּדֶּרֶךְ 
זֶה אוּלַי הַכֹּל בְּעֵרֶךְ 
וְזֹאת שָׁרִים הַסַּפָּנִים בַּלֵּיל 

הָעִיר נוֹצֶצֶת, עַל הָהָר כּוֹכָב יָרֹק 
הִגִּיעַ זְמַן, הָאוֹת נִתַּן, עוֹלֶה הָעֹגֶן 
יָעֵל, יָעֵל, טוֹבָה שִׂמְחָה וְטוֹב הַצְּחוֹק 
אַךְ גַּם טוֹבָה דִּמְעָה כַּהֹגֶן 
לְאַהֲבָה דָּרוּשׁ קְצָת מֶלַח, סוֹף כָּל סוֹף 
כָּזֶה טִּיבָהּ; אַל נִשְׁאָלֶנָּה מַה וְלָמָּה 

כִּי עַל הַיָּם, כִּי עַל הַיָּם 
מִתְגַּעֲגַעַת הִיא לַחוֹף 
וְעַל הַחוֹף מִתְגַּעֲגַעַת הִיא הַיָּמָּה 
כִּי עוֹד הַלֵּב צָעִיר 
וְעוֹד הַלֵּיל בָּהִיר 
וּמַה נָחוּץ? - רַק הַמְעַט אֲשֶׁר בַּשִּׁיר 

רַק אֳנִיָּה בַּלֵּיל וּמַיִם...

*******************
הַנֵּרוֹת הַלָּלוּ אָנוּ מַדְלִיקִין.


*******************
הַנֵּרוֹת הַלָּלוּ אָנוּ מַדְלִיקִין
עַל הַנִּסִּים וְעַל הַנִּפְלָאוֹת
וְעַל הַתְּשׁוּעוֹת וְעַל הַמִּלְחָמוֹת
שֶׁעָשִׂיתָ לַאֲבוֹתֵינוּ בַּיָּמִים הָהֵם בַּזְּמַן הַזֶּה
עַל יְדֵי כּהֲנֶיךָ הַקְּדוֹשִׁים
וְכָל שְׁמוֹנַת יְמֵי חֲנֻכָּה
הַנֵּרוֹת הַלָּלוּ קֹדֶשׁ הֵם
וְאֵין לָנוּ רְשׁוּת לְהִשְׁתַּמֵּשׁ בָּהֶם
אֶלָּא לִרְאוֹתָם בִּלְבָד
כְּדֵי לְהוֹדוֹת וּלְהַלֵּל לְשִׁמְךָ הַגָּדוֹל
עַל נִסֶּיךָ וְעַל יְשׁוּעָתֶךָ
וְעַל נִפְלְאוֹתֶיךָ
*******************
הַנֵּרוֹת הַלָּלוּ אָנוּ מַדְלִיקִין
עַל הַנִּסִּים וְעַל הַנִּפְלָאוֹת
וְעַל הַתְּשׁוּעוֹת וְעַל הַמִּלְחָמוֹת
בַּיָּמִים הָהֵם בַּזְּמַן הַזֶּה
*******************
הַנֵּרוֹת הַלָּלוּ אָנוּ מַדְלִיקִין
עַל הַנִּסִּים וְעַל הַנִּפְלָאוֹת
וְעַל הַתְּשׁוּעוֹת וְעַל הַמִּלְחָמוֹת
שֶׁעָשִׂיתָ לַאֲבוֹתֵינוּ בַּיָּמִים הָהֵם בַּזְּמַן הַזֶּה.

וְאֵין לָנוּ רְשׁוּת לְהִשְׁתַּמֵּשׁ בָּהֶם
אֶלָּא לִרְאוֹתָם בִּלְבָד
כְּדֵי לְהוֹדוֹת וּלְהַלֵּל לְשִׁמְךָ הַגָּדוֹל
עַל נִסֶּיךָ וְעַל יְשׁוּעָתֶךָ.


*******************
נַרְקִיס אֶחָד, נָאֶה קָטָן
נַרְקִיס הַיּוֹם נוֹלַד.
רֹאשׁוֹ יָפֶה, צָהֹב-לָבָן,
אַךְ הוּא עוֹמֵד בָּדָד.

עֲדַיִן כָּל הָאֲחֵרִים
אֵלָיו לֹא הִצְטָרְפוּ
עָצוּב לִבּוֹ; לַחֲבֵרִים
קוֹרֵא: פְּרָחִים גִּדְלוּ!

הִנֵּה הָרוּחַ הַקַּלָּה
הֵבִיאָה עֲנָנִים;
שָׁטִים בַּתְּכֵלֶת כְּסִירָה
שָׁטִים וּמִתְקָרְבִים.

וְגֶשֶׁם זַךְ מִן הֶעָנָן
יוֹרֵד לְאַט, לְאַט;
סָבִיב לַפֶּרַח הַקָּטָן
הַכֹּל יִצְמַח מִיָּד
*******************
לִי פְּרִיחָה לְבָנָה
וְהַכֶּתֶר לִי צָהֹב –
הֲתֵדְעוּ, יְלָדִים, מִי אֲנִי? –
הַנַּרְקִיס הֶחָבִיב, רֵיחָנִי וְעַלִּיז,
הַנַּרְקִיס מֶלֶךְ הַבִּצָּה.

הֲתֵדְעוּ, יְלָדִים,
כִּי חֲבֵרַי הֵם צְפַרְדְּעִים,
לְקַפֵּץ, לְנַתֵּר הֵם יוֹדְעִים!
כָּל הַיּוֹם הֵם שָׁרִים, קְוָה-קְוָה-קְוָה...
הַנַּרְקִיס מֶלֶךְ הַבִּצָּה!
*******************
הַס, דֹּם, נָא לְהִשָּׁקֵט:
הִנֵּה הָרַבִּי שׁוּב הִתְחִיל רוֹקֵד
הַס, דֹּם, אַל נָא בִּצְעָקוֹת:
הָרַבִּי שׁוּב יָצָא לִרְקֹד.

עֵת הוּא מְרַקֵּד הַקִּירוֹת רוֹקְדִים
כַּף נִמְחָא כֻּלָּנוּ חֲסִידִים
עֵת הוּא מְזַמֵּר חֶרֶשׁ נִגּוּנוֹ
אֵין שְׁלִיטָה לַסָּם יִמַּח שְׁמוֹ.
*******************
סַב-סַב-סַב, יוֹן-יוֹן-יוֹן
צָץ מֵאֶרֶץ בַּהֲמוֹן. 
בַּשָּׂדֶה, מִגְרָשׁ, חָצֵר,
אֵצֶל בַּיִת וְגָדֵר.
סַב-סַב-סַב, יוֹן-יוֹן-יוֹן
אִם תּוּכַל – תִּסְפֹּר מִילְיוֹן! 

סַב-סַב-סַב, יוֹן-יוֹן-יוֹן
רֹאשׁ כָּל פֶּרַח – סַב קָטֹן.
רֹאשׁ הָדוּר, קָדְקֹד כַּדּוּר,
כֶּסֶף שְׂעָרוֹת עָטוּר.
סַב-סַב-סַב, יוֹן-יוֹן-יוֹן
עַל גִּבְעוֹל שָׁכַב לִישֹׁן.

פֶּתַע בָּא רוּחַ קַל,
הַשְּׂעָרוֹת עָפוֹת אֶל-עָל. 
עוּף-עוּף-עוּף, פַּח-פָּרַח
כַּיּוֹנִים מִתּוֹךְ שׁוֹבָךְ.
סַב-סַבָּא אֵינֶנּוּ עוֹד,
עוֹד שָׁנָה – לְהִתְרָאוֹת!
*******************
שָׁלוֹם לָכֶם, שָׁלוֹם שָׁלוֹם
אֲנִי שָׁלוֹם וּבֶן שָׁלוֹם
וְגַר אֲנִי בִּנְוֵה שָׁלוֹם
וְחַי שָׂמֵחַ וְשָׁלוֹם

כָּל הָעוֹלָם, יָא בְּחַיַּי
מְדַבֵּר רַק עָלַי עָלַי;
אֲפִלּוּ הִיטְלֶר יִמַּח שְׁמוֹ
מְדַבֵּר רַק עַל שָׁלוֹם

יָא, אֵין דָּבָר, שָׁלוֹם שָׁלוֹם
יָבוֹא הַזְּמַן, יָבוֹא הַיּוֹם
בָּרוּךְ הַשֵּׁם, הַיּוֹם קָרוֹב
בָּרוּךְ הַשֵּׁם, יִהְיֶה עוֹד טוֹב

אֲנִי סוֹחֵב לְשִׁכְּנוֹזִי
כָּל מִינֵי כֵּלִים שׁוֹנִים
שִׁכְּנוֹזִי לִי גְּרוּשׁ מְשַׁלֵּם
וְשָׂם עָלַי פְּסַנְתֵּר שָׁלֵם

פְּסַנְתֵּר שָׁלֵם עָלַי מֻנָּח
שִׁכְּנוֹזִי שְׁמוֹ יִמַּח
רָצָה לַעֲלוֹת גַּם כֵּן
אֶת בֶּטְהוֹבֶן לְנַגֵּן

יָא, אֵין דָּבָר, שָׁלוֹם שָׁלוֹם
יָבוֹא הַזְּמַן, יָבוֹא הַיּוֹם
כָּל אִישׁ נוֹעַד לִהְיוֹת סַבָּל
אֲפִלּוּ הִיטְלֶר לְמָשָׁל

כָּל אִישׁ נוֹעַד דְּבַר-מָה לִסְחֹב
אוֹ אֶת הָרַע אוֹ אֶת הַטּוֹב
אֶחָד סוֹחֵב אֶת צָרוֹתָיו
שֵׁנִי סוֹחֵב סוֹחֵב מִסִּים
שְׁלִישִׁי סוֹחֵב מִן הַכִּיסִים
יָא, אֵין דָּבָר, שָׁלוֹם שָׁלוֹם
יָבוֹא הַזְּמַן יָבוֹא הַיּוֹם
*******************
הַסִּירִים עַל הַקִּיר
הִתְחִילוּ לָשִׁיר
הַמַּחֲבַת עִם הַקֻּמְקוּם
שָׁרוּ בּוּם-בּוּם-בּוּם-בּוּם-בּוּם

בּוּם-בּוּם-בּוּם...

וְהַסִּיר הֶעָגֹל
עִם הַפַּס הַכָּחֹל
וְהַסִּיר הָאָדֹם
שָׁרוּ בּוּם-בּוּם-בּוּם-בּוּם-בּוּם

בּוּם-בּוּם-בּוּם...

וְהַמַּטְאֲטֵא
עָלָה עַל הַכִּסֵּא
וּמֵרֹב שִׂמְחָה
כַּף מָחָא, חָה חָה, כַּף מָחָא

חָה חָה חָה...
בּוּם-בּוּם-בּוּם...
*******************
זַכָּה הַתְּכֵלֶת וּשְׁלֵוָה,
הַיָּם שָׁקַט, רָגַע,
תָּבוֹא הָרוּחַ הַטּוֹבָה,
בַּמִּפְרָשִׂים תִּגַּע.

הִנֵּה נוֹגַעַת בַּמִּפְרָשׂ,
לוֹחֶשֶׁת לַסְּפִינָה:
הַפְלִיגִי נָא קַלַּת-מִפְרָשׂ,
קַלָּה כַּעֲנָנָה.

כַּנְפֵי מִפְרָשׂ, כַּנְפֵי הַיָּם,
צְחוֹרִים וְכֹה יָפִים,
סְפִינוֹת סְפִינוֹת עוֹבְרוֹת בַּיָּם,
טָסוֹת כְּמוֹ שְׁחָפִים.

זַכָּה הַתְּכֵלֶת וּשְׁלֵוָה,
הַיָּם שָׁקַט, נִרְגַּע;
הַפְלִיגוּ בְּשָׁעָה טוֹבָה,
בִּשְׁעַת הַהַפְלָגָה!

*******************
בָּאֳנִיָּה קוֹרְאִים לִי דֹּב הַמַּיִם
הַסַּפָּנִים זֶה חֹמֶר מְיֻחָד
גַּם בְּלֶכְתֵּנוּ יַחַד שְׁנַיִם שְׁנַיִם
אֲנַחְנוּ בַּחוּרִים אֶחָד אֶחָד.

בְּסַן-מָלוֹ, הוֹנְג-קוֹנְג וְיוֹקוֹהָמָה
אֶת הַמַּדִּים יִצַּגְנוּ, אֲדוֹנִי:
עַל הֶחָזֶה מַה מְּצֻיָּר? מִרְיָמָה
וּמֵעָלֶיהָ דֶּגֶל צִיּוֹנִי. 

וְאִם עוֹד בֵּין מִרְיָמָה וְהַדֶּגֶל
אַתָּה מוֹסִיף צִיּוּר שֶׁל חֵץ עִם לֵב 
זֶה כְּבָר קָבוּעַ, זֶה נִשְׁאָר בַּתֶּקֶן
זֶה לֹא נִמְחָק וְגַם לֹא מִתְקַלֵּף. 

הַסַּפָּנִים זֶה שֵׁבֶט מְמֻלָּח
אֶת הַסַּפָּן הָרוּחַ לֹא יִקַּח
וְלֹא יִקְּחוּ אוֹתוֹ חֲזִיז וָרַעַם
הוֹי, שִׁירִי נָא וְרֹנִּי נָא
הַרְמוֹנִיקָה, הַרְמוֹנִיקָה
וְהָבִי אֶת הַזֶּמֶר עוֹד הַפַּעַם.

הִתְגַּלְגְּלִי אֵלַי כְּמוֹ תַּפּוּחַ
מַדּוּעַ אַתְּ עוֹמֶדֶת מֵרָחוֹק?
אָמְנָם עַל פְּנֵי הַיָּם אֲנִי מָלוּחַ
אֲבָל בַּיַּבָּשָׁה אֲנִי מָתוֹק.

יֶשְׁנָן מִלִּים כְּמוֹ "נְמַל הַבַּיִת"
"חֻפְשַׁת מוֹלֶדֶת" וְעוֹד מִלִּים שׁוֹנוֹת
זֶה צִיּוֹנוּת, אוֹמְרִים, זֶה שֶׁמֶן-זַיִת
לֹא, לֹא נָכוֹן – זֶה שֶׁמֶן-מְכוֹנוֹת. 

הַסַּפָּנִים זֶה שֵׁבֶט מְמֻלָּח
אֶת הַסַּפָּן הָרוּחַ לֹא יִקַּח
וְלֹא יִקְּחוּ אוֹתוֹ חֲזִיז וָרַעַם
הוֹי, שִׁירִי נָא וְרֹנִּי נָא
הַרְמוֹנִיקָה, הַרְמוֹנִיקָה
וְהָבִי אֶת הַזֶּמֶר עוֹד הַפַּעַם.

בָּאִנֳיָּה קוֹרְאִים לִי דֹּב הַמַּיִם
הַסַּפָּנִים זֶה חֹמֶר מְיֻחָד
גַּם בְּלֶכְתֵּנוּ יַחַד שְׁנַיִם שְׁנַיִם
אֲנַחְנוּ בַּחוּרִים אֶחָד אֶחָד. 
*******************
אַל נָא אִמָּא
תִּתְפְּרִי לִי אֶת הַסָּרָפָן
פֶּן אֵצֵא בִּמְחוֹל הַמַּחֲנַיִם
טֶרֶם בָּא הַזְּמַן!

נָא בִּתִּי הַשְׂכִּילִי,
צְאִי לָךְ בַּמָּחוֹל,
שִׂישִׂי לָךְ וְגִילִי
טֶרֶם גָז הַכֹּל!

גַּם אֲנִי הִסְכַּנְתִּי
צֵאת בַּמְּחוֹלוֹת,
וְעַתָּה זָקַנְתִּי
בִּרְכַּי כּוֹשְׁלוֹת.

עוֹד שָׁנָה שְׁנָתַיִם,
חַיֵּינוּ כֹּה קְצָרִים
וְהַלְּחָיַיִם –
יֵחָרְשׁוּ קְמָטִים.

עֵת אֶתְפֹּר הַסָּרָפָן
אֶשְׁקַע בְּהִרְהוּרַי
כִּי תֵּצְאִי בִּמְחוֹל מַחֲנַיִם
אֶזְכֹּר נְעוּרַי.
*******************
הִסְתַּכְּלוּ נָא עַל הַכְּבִישׁ:
עֲרָבִי מוֹכֵר מִשְׁמִישׁ
בַּחֲצִי גְּרוּשׁ אוֹקִיָּה
וּבַקְשִׁישׁ עַגְבָנִיָּה.
*******************
לְאָן תִּסַּע? – לַטַּחֲנָה
וּמַה תָּבִיא לִי מַתָּנָה? –
קֶמַח קֶמַח קֶמַח סֹלֶת
דְּיוֹ, דִּיּוֹ, דְּיוֹ!

דְּיוֹ, דְּיוֹ, הִזָּהֵר!
כִּי הַסּוּס קוֹפֵץ, דּוֹהֵר
הִשָּׁמֵר לְךָ, הַיֶּלֶד,
דְּיוֹ, דִּיּוֹ, דְּיוֹ!

אַל תִּשְׁכַּח, הַרְפֵּה מִצְּחוֹק
עֶגְלוֹן אֲנִי וְלֹא תִּינוֹק!
מוֹחַ יֵשׁ לִי בַּגֻּלְגֹּלֶת –
דְּיוֹ, דִּיּוֹ, דְּיוֹ!

דְּיוֹ, דְּיוֹ...

בַּיְּמָנִית אַחְזִיק מוֹשְׁכוֹת,
בַּשְּׂמָאלִית אַצְלִיף בַּשּׁוֹט.
הָעֲגָלָה כְּבָר מִתְגַּלְגֶּלֶת –
דְּיוֹ, דִּיּוֹ, דְּיוֹ!

דְּיוֹ, דְּיוֹ...
*******************
מִי יוֹדֵעַ, מִי יוֹדֵעַ
אֵיךְ גַּנָּן עוֹבֵד?
עַל הַבֶּרֶךְ הוּא כּוֹרֵעַ
עֵץ בָּאָרֶץ הוּא נוֹטֵעַ –
כָּכָה הוּא עוֹבֵד, הֵי הוֹ!
כָּכָה הוּא עוֹבֵד!

מִי יוֹדֵעַ, מִי יוֹדֵעַ
אֵיךְ אִכָּר עוֹבֵד?
צַעַד, צַעַד הוּא פּוֹסֵעַ
וְשָׂדֵהוּ הוּא זוֹרֵעַ – 
כָּכָה הוּא עוֹבֵד, הֵי הוֹ!
כָּכָה הוּא עוֹבֵד.

מִי יוֹדֵעַ, מִי יוֹדֵעַ
אֵיךְ אוֹפֶה עוֹבֵד?
הַבָּצֵק הוּא לָשׁ, בּוֹצֵעַ, 
חַלַּת לֶחֶם הוּא קוֹלֵעַ –
כָּכָה הוּא עוֹבֵד. הֵי הוֹ!
כָּכָה הוּא עוֹבֵד!
*******************
מִי יוֹדֵעַ, מִי יוֹדֵעַ
אֵיךְ גַּנָּן עוֹבֵד?
עַל הַבֶּרֶךְ הוּא כּוֹרֵעַ
עֵץ בָּאָרֶץ הוּא נוֹטֵעַ
כָּכָה הוּא עוֹבֵד!
כָּכָה הוּא עוֹבֵד!

מִי יוֹדֵעַ, מִי יוֹדֵעַ
אֵיך צַיָּר עוֹבֵד?
בַּשְּׁפוֹפֶרֶת הוּא נוֹגֵעַ
בַּמִכְחוֹל הוּא מְצַבֵּעַ
כָּכָה הוּא עוֹבֵד!
כָּכָה הוּא עוֹבֵד!
*******************
מִי אֵלֶּה הָעוֹלִים
בָּהָר, בַּסָּךְ, בְּשִׁיר?
אֲנַחְנוּ, אֲנַחְנוּ הָעוֹלִים!

מִי אֵלֶּה הַשּׁוֹתְלִים
בָּהָר, בַּסָּךְ, בְּשִׁיר?
אֲנַחְנוּ, אֲנַחְנוּ הַשּׁוֹתְלִים!
*******************
עֹמֶר, עֹמֶר בֶּן-קָמָה
זוֹ בִּרְכַּת הָאֲדָמָה,
הוּא יוּבָא, יוּבָא הֲלוֹם
וְיוּנַף תְּנוּפָה לָרוֹם.

מִבְּאֵר-שֶׁבַע וְעַד דָּן –
חַג חִטָּה וְחַג דָּגָן.
פֹּה יָגֵל יוֹגֵב צָעִיר
בִּתְנוּבַת הַנִּיר.

עֹמֶר, עֹמֶר...

יְבֹרַךְ כָּל זִיו שָׂדַי,
פְּרִי עָמָל, עֲמַל-יָדַי.
בּוֹאָה, בּוֹאָה, מְעַמֵּר,
קוֹל נִשָּׂא וּנְזַמֵּר:

עֹמֶר, עֹמֶר...
*******************
שְׂרֵפָה, אַחִים, שְׂרֵפָה!
עֲיָרָתֵנוּ בּוֹעֲרָה כֻּלָּהּ,
בָּה רוּחוֹת שְׁחֹרוֹת יִסְעָרוּ,
לַהֲבוֹת חֻרְבָּן יִבְעָרוּ,
עִקְּבוֹתֶיהָ לֹא נִשְׁאָרוּ,
הִיא עוֹלָה בָּאֵשׁ.

וְאַתֶּם חוֹבְקִים יָדַיִם
בְּלִי הוֹשִׁיט עֶזְרָה,
בְּלִי כַּבּוֹת אֶת אֵשׁ הַלַּהַב,
אֵשׁ הָעֲיָרָה.

שְׂרֵפָה, אַחִים, שְׂרֵפָה!
קְרוֹבָה, חַס וְחָלִילָה, הַשָּׁעָה,
כִּי הַלְּהָבוֹת יַתְמִידוּ,
אֶת כֻּלָּנוּ פֹּה יַשְׁמִידוּ,
רַק שְׂרִידֵי קִירוֹת יָעִידוּ
מַה שֶּׁפֹּה הָיָה.

וְאַתֶּם חוֹבְקִים יָדַיִם
בְּלִי הוֹשִׁיט עֶזְרָה,
בְּלִי כַּבּוֹת אֶת אֵשׁ הַלַּהַב,
אֵשׁ הָעֲיָרָה.

שְׂרֵפָה, אַחִים, שְׂרֵפָה!
רַק בְּיַדְכֶם בִּלְבַד הִיא הָעֶזְרָה.
חִישׁ הוֹשִׁיטוּ יָד אוֹהֶבֶת
וְהַצִּילוּ מֵהַמָּוֶת,
בְּדַמְכֶם כַּבּוּ שַׁלְהֶבֶת,
חִישׁ כַּבּוּ בְּדָם.

מֵרָחוֹק אַל תַּעֲמֹדוּ,
כִּי הָאֵשׁ עוֹלָה.
אַל נָא תְּחַבְּקוּ יָדַיִם,
הַשְּׂרֵפָה גְּדוֹלָה!
*******************
הָעִקָּר הוּא לְהָעִיז!
לֹא לַחֲשֹׁשׁ, לֹא לְפַחַד!
מֵהַמִּשְׁלָט, מֵהַקִּבּוּץ,
מֵהַקְּבוּצָה, מֵהַצָּבָא,
כִּי הַצָּבָא אֵינוֹ טוֹרֵף,
וְהַקִּבּוּץ – אֵינוֹ טָרֵף.

הָעִקָּר הוּא לְהָעִיז!
לֹא לַחֲשֹׁשׁ, לֹא לְפַחַד!
מֵהַמ"כ, מֵהַמ"מ,
מֵהָרַסָּ"פּ, מֵהַמַּגָּ"ד,
כִּי הַמַּגָּ"ד גַּם הוּא אָדָם
וְלָרַסָּ"פּ – יֵשׁ עֹדֶף דָּם.

אִם בָּאתָ לַצָּבָא,
וְהַמ"מ צָעַק,
נָתַן לְךָ רוֹבֶה,
פָּקַד עָלֶיךָ: זְחַל!
אַל תִּבָּהֵל, בָּחוּר, אַל תִּבָּהֵל,
בְּעוֹד שְׁלֹשָׁה יָמִים –
אַתָּה תִּצְחַק לַיְּרֻקִּים!

הָעִקָּר הוּא לְהָעִיז...

לַמֶּשֶׁק, אִם תָּבוֹא,
וְהַפְּרֵדָה תִּבְעַט,
הַבַּרְחָשׁ יַעֲקֹץ,
מוֹתְחִים אוֹתְךָ קָשׁוֹת?
אַל תִּבָּהֵל, בָּחוּר, אַל תִּבָּהֵל,
בְּעוֹד שְׁלֹשָׁה יָמִים –
אַתָּה תִּצְחַק לַטִּירוֹנִים!

הָעִקָּר הוּא לְהָעִיז...
*******************
אֶחָד אֶחָד קָדִימָה,
רַגְלֵינוּ נָא נָרִימָה,
תַּרְמִיל עַל שֶׁכֶם,
מַקַּל בַּיָּד,
כִבְנֵי הַחַיִל
נֵלֵךְ נִצְעַד
לִירוּשָׁלַיִם הָעִיר - 
זוּגוֹת זוּגוֹת בְּשִׁיר.

זוּגוֹת זוּגוֹת קָדִימָה,
רַגְלֵינוּ נָא נָרִימָה,
לֹא עֵת לָנוּחַ,
לֹא עֵת עֲמֹד,
רְאוּ הַדֶּרֶךְ
רְחוֹקָה הִיא עוֹד.
דִּרְכוּ עֹז - אַל פִּגּוּר - 
אַרְבַּע אַרְבַּע בַּטּוּר!

אַרְבַּע אַרְבַּע קָדִימָה,
רַגְלֵינוּ נָא נָרִימָה,
שְׁבִיל יָמִינָה,
שְׁבִיל לִשְׂמֹאל,
אִם חוֹל, אִם אֶבֶן - 
אֵין זֶה מִכְשׁוֹל.
לְכוּ, עֲלוּ בָּהָר - 
כָּל פֶּה קוֹרֵא וְשָׁר.

זוּגוֹת זוּגוֹת קָדִימָה,
רַגְלֵינוּ נָא נָרִימָה.
הִנֵּה הַשַּׁעַר,
הִנֵּה הָעִיר,
הָנִיפוּ דֶּגֶל,
הָרִימוּ שִׁיר.
עַד כָּל הָעִיר תֵּהוֹם - 
יְרוּשָׁלַיִם, שָׁלוֹם!

*******************
הָעֵמֶק הוּא חֲלוֹם
זֹהַר וְאוֹרָה
מִלַּיְלָה וְעַד יוֹם
חוּלוּ הַהוֹרָה.

נָלִינָה בַּכְּרָמִים,
הִבְשִׁילוּ עֲנָבִים
וּבִקְצֵה רָקִיעַ
שַׁחַר הִבְקִיעַ.
*******************
אַל דֹּמִי אַל דֹּם,
עֶפְרוֹנִי בָּרוֹם,
שָׂא נַפְשִׁי בְּשִׁירָתְךָ הַטְּהוֹרָה!
אֶל קוֹל שִׁירְךָ רַךְ
בִּי לִבִּי מַה יַּךְ
אֶל שֶׁמֶשׁ, אֶל מֶרְחֲבֵי אוֹרָה.
*******************
קוֹלְךָ מַה יַּרְנִין,
מַה יִּיף, עֶפְרוֹנִי,
אֶל עָל מִתּוֹךְ זֶמֶר תַּרְקִיעַ!
יַחְדָּיו בָּאֲוִיר,
יַחְדָּיו נִפְצַח שִׁיר,
יַחְדָּיו אֶל הַשֶּׁמֶשׁ נַמְרִיאָה.
*******************
הַעֵת לָכֶם אַתֶּם
לָשֶׁבֶת בְּבָתֵּיכֶם סְפוּנִים
וְהַבַּיִת הַזֶּה חָרֵב
*******************
שׁוּב נַצִּיג לָכֶם הָעֶרֶב, נָא הַקְשִׁיבוּ לֵב אֶחָד,
עַל פְּגִישָׁה, אֲשֶׁר עוֹד תִּתְקַיֵּם אֵי-פַּעַם,
וְיִהְיוּ בָּהּ אִיצִיק-חַשַׁבּ, הָעַקְרוּט מִבַּאבּ אֶל-וַאד,
וְתִהְיֶה אִתּוֹ גַּם רִנָּה, חֵי הָרַעַם!

וְאוּלַי לְשָׁם יָבוֹאוּ עוֹד פְלֶגְמַטִים בֶּהָמוֹן,
וְאוּלַי יִהְיוּ רַק נָעמְצֶ'ה וַעֲקִיבָא מִגַּל-אוֹן,
וְאוּלַי ... אַךְ מִי יוֹדֵעַ? – הִנֵּה, הִנֵּה הֵם בָּאִים!
הַמָּקוֹם: דְּרוֹמִית לְגַת, בַּקִּילוֹמֶטֶר הַשִּׁבְעִים.

אָח פְּגִישָׁה, אָח פְּגִישָׁה שֶׁכָּזֹאת!
זֶה רַק פַּעַם בִּשְׁנַיִם דּוֹרוֹת,
מַה נִּשְׁמַע? אֵיךְ הוֹלֵךְ? אַהֲלָן!
זֶה אֶת זֶה לֹא רָאִינוּ מִזְּמַן!
כִּי תָּמִיד, כְּשֶׁפַּלְמַחְ'נִיק נִפְגָּשׁ עִם חָבֵר –
יַחְרֵבֵּ בֵּיתַךְּ! בַּלֵּב מַשֶּׁהוּ מִתְעוֹרֵר...
מַשֶּׁהוּ מִתְעוֹרֵר וְהוֹמֶה מִבִּפְנִים,
וְשִׂיחָה מַתְחִילָה עַל אוֹתָם עִנְיָנִים...

אִיצִיק-חַשַׁבּ, טוֹב שֶּׁבָּאתָ! מַה נִּשְׁמַע שָׁם עַל הָהָר?
כָּךְ, לֹא רַע, רַק רִנָּה קְצָת עוֹד מְבֻלְבֶּלֶת –
כָּל הַיּוֹם הִיא מְדַבֶּרֶת עַל מַסָּע אֶל הַמִּדְבָּר...
הַמִּדְבָּר נִגְמַר מִזְּמַן!
נוּ, מֵילָא, מֵילָא!

מַה נִּשְׁמַע? סַפְּרִי לִי, רִנָּה, אַךְ עֲשִׂי זֹאת בְּקִצּוּר.
עַד כַּמָּה שֶׁזֶּה זָכוּר לִי – אַתְּ סוּג אָלֶף בְּדִבּוּר,
מַה חָשׁוּב... מָה אַתְּ סוֹרֶגֶת? מַה שְּׁלוֹמָהּ שֶׁל רִבְקָה-הַר?
הִיא עָזְבָה אֶת יוֹסְקֶה-אֶבֶן...
שֵׁשׁ שָׁנִים וּכְבָר נִגְמַר?

אָח פְּגִישָׁה...

אַח, נִזְכֹּר זְמַנִּים עָבָרוּ וְאַף פַּעַם לֹא נִשְׁכַּח,
מַסָּעוֹת אֶל הַמַּכְתֵּשׁ לְאוֹר יָרֵחַ...
אֵיךְ הָיְתָה קְבוּצָה שֶׁל חֶבְרֶ'ה,
שֶׁקָּרְאוּ לָהּ: הַפַּלְמָ"ח,
בִּתְקוּפַת אוֹתָם הַגּ'וֹבִּים...
הָיָה שָׂמֵחַ!...

כֵּן, הָיוּ זְמַנִּים אֵי-פַּעַם, תַּעֲנוּג לְהִזָּכֵר...
אוֹי נִזְכַּרְתִּי...
שְׁמַע עֲקִיבָא, בְּחַיֶּיךָ, הִזָּהֵר!
נוּ, מַה יֵּשׁ? הֵן רַק רָצִיתִי לְסַפֵּר סִפּוּר קָטָן...
אַךְ מַדּוּעַ זֶה, בֵּינְתַיִם, לִי תִּדְרֹךְ עַל הַזָּקָן?...

אָח פְּגִישָׁה...

הֲתִזְכֹּר אֶת שְׂרוּלִיק-תֶּרַח?
שֶׁנָּשַׁךְ אֶת הַמִּצְרִי?
שֶׁבִּמְקוֹם רִבָּה אָכַל מִשְׁחַת-נַעֲלַיִם?
זֶהוּ זֶה. וְאֵיךְ נִלְחַם!
כֵּן, בֶּאֱמֶת, בָּחוּר בָּרִיא.
מֵת...
מָתַי?
אַחֲרֵי הַהִיא מֵרָמָתַיִם...

אַח, הָיְתָה תְּקוּפָה שֶׁל חֶבְרֶ'ה...
אוֹי, חֲבָל שֶׁזֶּה נִגְמַר...
וְהַיּוֹם בְּעִיר הַנֶּגֶב רְחוֹבוֹת יֵשׁ וְכִכָּר ...
בּוֹא כְּבָר, אִיצִיק, נְמַהֵר נָא, שֶׁנַּסְפִּיק לָשׁוּב עִם אוֹר –
מַה תָּרוּצוּ?
נוּ, צָרִיךְ אֶת הַפַסְפוּסִים עוֹד לִסְפֹּר...

אָח פְּגִישָׁה...
*******************
הָרוּחַ נוֹשֶׁבֶת קְרִירָה,
נוֹסִיפָה קֵיסָם לַמְּדוּרָה,
וְכָךְ בִּזְרוֹעוֹת אַרְגָּמָן
בָּאֵשׁ יַעֲלֶה כְּקָרְבָּן;
הָאֵשׁ מְהַבְהֶבֶת,
שִׁירָה מְלַבְלֶבֶת,
סוֹבֵב לוֹ, סוֹבֵב הַפִינְגָ'אן...

הָאֵשׁ לַקֵּיסָם תְּלַחֵשׁ:
אָדְמוּ כֹּה פָּנֵּינוּ בָּאֵשׁ,
אִם לָנוּ תִּגְבֹּרֶת תֻּתַּן
מִכָּל בְּדַל עָנָף שֶׁבַּגַּן –
כָּל עֵץ וְכָל קֶרֶשׁ
יָשִׁיר אֲזַי חֶרֶשׁ:
סוֹבֵב לוֹ, סוֹבֵב הַפִינְגָ'אן...

וְזאֹת, בְּלֹא תּוֹסֶפֶת שְׁבָחִים.
מְלֶאכֶת מַשְׂקֵה הַמְּלָכִים:
קָפֶה וְסֻכָּר בּוֹ יֻתַּן
וּמַיִם – מַחֲצִית הַקַּנְקָן;
יִרְתַּח פַּעֲמַיִם –
הוֹסִיפוּ קְצָת מַיִם,
סוֹבֵב לוֹ, סוֹבֵב הַפִינְגָ'אן...

וְאִם בַּשְּׁלִישִׁית חִישׁ יִרְתַּח –
הַלֵּב יֶחֱרַד וְיִשְׂמַח,
יַחֲזֹר הַפָּסוּק הַנּוֹשָׁן:
הִנֵּה הַקָּפֶה כְּבָר מוּכָן.
נִשְׁתֶּה וּנְשַׁבֵּחַ:
יֵשׁ טַעַם, יֵשׁ רֵיחַ,
סוֹבֵב לוֹ, סוֹבֵב הַפִינְגָ'אן...

נִגְמַע מִן הַסֵּפֶל לְאַט,
הִנֵּה מְסַפְּרִים כְּבָר צִ'יזְבָּט...
סִפּוּר שֶׁעָבַר עָלָיו זְמַן,
בְּשֶׁקֶט מַצְמִיחַ זָקָן...
הַבְּלוֹף מִתְפַּתֵּחַ –
קַנְקָן שׁוּב רוֹתֵחַ,
סוֹבֵב לוֹ, סוֹבֵב הַפִינְגָ'אן...

נִזְכָּר הַפִינְגָ'אן אֵיךְ אֵלָיו
הַחֶבְרֶ'ה הִגִּיעוּ מִקְּרָב,
אֵיךְ מוֹטְקֶה הַגִּ'ינְגִ'י רָטַן:
אֶחָד לֹא יַחְזֹר כְּבָר לְכָאן...
בְּדֶמַע אֵין קֵצֶה
סוֹבֵב הוּא בְּעֶצֶב,
סוֹבֵב לוֹ, סוֹבֵב הַפִינְגָ'אן...

שָׁנִים יַעַבְרוּ וְדוֹרוֹת,
גְּבוּלוֹת וּגְשָׁרִים וּמְדוּרוֹת,
לַזָּר לְעוֹלָם לֹא יוּבַן
מַה טַּעַם הַזֶּמֶר נֻגַּן, –
צַנְחָן וְרֵזֶרְבָה
תָּמִיד יִזָּכֵר בָּהּ –
בְּ"נַגְלָה" נִצְחִית שֶׁל פִינְגָ'אן...
*******************
וּמֹשֶׁה הִכָּה עַל צוּר
בַּמַּטֶּה הִכָּה עַל סֶלַע (סֶלַע).
בַּמַּטֶּה הִכָּה עַל סֶלַע
וַיֵּצְאוּ מִמֶּנּוּ מַיִם (מַיִם).

הַפְלֵא וָפֶלֶא
הַפְלֵא וָפֶלֶא! (פֶּלֶא!)
הַפְלֵא וָפֶלֶא
אָמֵן סֶלָה.

וּמֹשֶׁה הֵבִיא גְּדִי
וַיֵּנִקֵהוּ דְבַשׁ מִסֶּלַע (סֶלַע).
וַיְהִי קוֹלוֹ כַּמַּעְיָן
זַךְ וְצָלוּל כַּמַּיִם (מַיִם).

הַפְלֵא וָפֶלֶא...

וְקַרְנַיִם צָמְחוּ לַגְּדִי
קַרְנֵי צוּר, קַרְנֵי סֶלַע (סֶלַע).
וּזְאֵבִים שִׁבְעִים נָגַח בָּן
וְעָבַר בָּאֵשׁ, בַּמַּיִם (מַיִם).

הַפְלֵא וָפֶלֶא...
*******************
מִי שֶׁיֵּשׁ לוֹ שְׁתֵּי רַגְלַיִם – 
לִפְלֻגָּתֵנוּ!
עַל הַכְּבִישׁ אַחַת וּשְׁתַּיִם –
שׁוּט בְּאַרְצֵנוּ!
מִי שֶׁאֵין לוֹ שְׁתֵּי רַגְלַיִם –
עַל הַגַּפַּיִם!
שְׂמֹאל, שְׂמֹאל, שְׂמֹאל, שְׂמֹאל
בַּשְּׁבִיל וּבַחוֹל!
בֶּחָג וּמָחוֹל
נֵצֵא בְּמָחוֹל!
*******************
הִנֵּה הָעֶרֶב כְּבָר יָרַד עַל הַמִּדְבָּר,
אֲבָל אֲנַחְנוּ נְסַפֵּר עַד כְּלוֹת הַלַּיִל,
אֵיךְ הַפַּלְמַחְנִיק מְחַפֵּשׂ אֶת הַמָּחָר,
אֵיךְ הַפַּלְמַחְנִיק לַמָּחָר נוֹשֵׂא עֵינַיִם.

בָּזֶה הַיּוֹם הוֹלֵךְ הוּא בְּעָשָׁן וָאֵשׁ,
וְהוּא זוֹכֵר אֶת הַקְּרָבוֹת אֲשֶׁר עָבַר,
אֲבָל עִם עֶרֶב, טֶרֶם קְרָב שׁוּב יִתְחַדֵּשׁ –
תָּמִיד, תָּמִיד הוּא מְחַפֵּשׂ אֶת הַמָּחָר.

הוּא מְחַפֵּשׂ אֶת הַמָּחָר,
וְהוּא יִמְצָא אוֹתוֹ לָבֶטַח!
מִן הַמִּשְׁלָט, מִן הַמִּדְבָּר,
הוּא עוֹד יָבוֹא, יָבוֹא לְפֶתַע!
כִּי הוּא חוֹתֵר אֵלָיו בְּלִי הֶרֶף,
לְמַעֲנוֹ לוֹטֵשׁ הוּא חֶרֶב!
עַל כֵּן בְּטֶרֶם לַיִל עָבַר –
הוּא מְחַפֵּשׂ אֶת הַמָּחָר.

הִנֵּה אֶחָד אֶת הַמָּחָר רוֹאֶה רַק כָּךְ –
וְהַשֵּׁנִי אֶת הַמָּחָר רוֹאֶה אַחֶרֶת,
וְהַשְּׁלִישִׁי, שֶׁמִּטִּבְעוֹ הוּא מְסֻבָּךְ,
אֶת הַמָּחָר רוֹאֶה הוּא בְּדַרְגָּה וָחֶרֶב...

כָּךְ כָּל אֶחָד פֹּה מְחַפֵּשׂ, שֶׁמָּא יִמְצָא
מָחָר זוֹהֵר, אֲשֶׁר כַּשֶּׁמֶשׁ עוֹד יוּאַר,
עַל כֵּן נָקוּם, רֵעַי, וּנְטַכֵּס עֵצָה,
אֵיךְ הַפַּלְמַחְנִיק יְחַפֵּשׂ אֶת הַמָּחָר.

הוּא יְחַפֵּשׂ אֶת הַמָּחָר...

וּבְכֵן נָקוּמָה וְנֵצֵאָה לְחַפֵּשׂ –
הֲיֵשׁ מָחָר, רֵעַי, מִתַּחַת לַשָּׁמַיִם,
הַאִם נִרְאֶה אוֹתוֹ, כְּמוֹ אֶת עַמּוּד הָאֵשׁ
אֲשֶׁר הָלַךְ עִם הַפַּלְמָ"ח יוֹמָם וָלַיִל!

- כִּי הַמָּחָר, אַחִים, צָרִיךְ לִהְיוֹת חָזָק,
לְבַל מִחוּץ, לְבַל מִבַּית יְמֻגַּר!
עַל הַמָּחָר, אַחִים, נָטוּשׁ הַמַּאֲבָק!
וְהַפַּלְמַחְנִיק מְחַפֵּשׂ אֶת הַמָּחָר!

הוּא מְחַפֵּשׂ...
*******************
לַפָּרָה הָאֲדֻמָּה 
יֵשׁ עֶגְלָה קְטַנָּה חוּמָה.
אֶת רֹאשָׁהּ הִיא לִקְּקָה
וְנָתְנָה לָהּ נְשִיקָה.
*******************
הַבִּיטִי נָא אֶל הַיָּרֵחַ
אוּלַי תִּהְיִי קְצָת מַבְּסוּטָה
בֵּינֵינוּ כָּל אֶחָד יוֹדֵעַ
שֶׁבְּכִיסִי אֵין אַף פְּרוּטָה
הוֹי, הַפְּרוּטָה וְהַיָּרֵחַ!
מַה נוֹרָא הָאָבִיב
עִם גֵּרָעוֹן בַּתַּקְצִיב
לוּ רַק הָיְתָה פְּרוּטָה אַחַת
הָיָה הָאֹשֶׁר בָּא מִיָּד
הוֹי הַפְּרוּטָה וְהַיָּרֵחַ!

הוֹי הַפְּרוּטָה וְהַיָּרֵחַ!
זֶה צֶמֶד חֶמֶד מִנִּי אָז
אִם יֵשׁ פְּרוּטָה וְיֵשׁ יָרֵחַ
אָז הָרוֹמָן, חַבִּיבִּי, זָז
הוֹי הַפְּרוּטָה וְהַיָּרֵחַ!
נַעֲלַיִם צָרִיךְ
וּמִכְנָסַיִם צָרִיךְ
וְגַם חֲגוֹר חָדָשׁ צָרִיךְ
בִּמְקוֹם דְּמֵי חֹפֶשׁ יֵשׁ בַּטִּיח
הוֹי, הַפְּרוּטָה וְהַיָּרֵחַ!

הוֹי, הַפְּרוּטָה וְהַיָּרֵחַ!
מַצָּב רוֹמַנְטִי עַד בְּלִי דַּי
כִּי לַפַּלְמָ"חְנִיק יֵשׁ יָרֵחַ
אַךְ אֵיפֹה הַפְּרוּטָה, אֶחָי?

הוֹי, הַפְּרוּטָה מִן הַיָּרֵחַ
רְחוֹקָה עַד מְאֹד!
*וּבֵינָתַיִם עֲבֹד
אוּלַי יָבוֹא עוֹד יוֹם אֶחָד
וְיִפָּגְשׁוּ בְּבַת אַחַת
גַּם הַפְּרוּטָה וְהַיָּרֵחַ
הוֹי, הַפְּרוּטָה וְהַיָּרֵחַ!
הַנּוֹשֵׂא הוּא יָשָׁן
אַךְ הוּא מַתְאִים בְּכָל זְמַן
רֵעַי, לוּ פַּעַם אַךְ הָיְתָה
פְּגִישַׁת יָרֵחַ וּפְרוּטָה
הָיָה הַשִּׁיר יוֹתֵר שָׂמֵחַ!
*******************
פֶּרַח לִי יָפֶה, וָרֹד,
פֶּרַח לִי נֶחְמָד מְאוֹד.
פֶּרַח קָט מִן הַגִּנָּה,
אִמָּא'לֶה, הָרִיחִי נָא!
*******************
פַּרְפַּר, פַּרְפַּר, 
פֶּרַח חָי, 
רֶד-נָא מַהֵר, 
שֵׁב עָלַי. 

רֶד-נָא מַהֵר, 
מְצֵה וּמְצֵה, 
וּמִכּוֹסִי 
טַל שְׁתֵה. 

תְּפֹר מִצְּבָעַי
לְךָ מְעִיל,
כְּתֹנֶת פַּסִּים,
כַּנְפֵי גִיל.

שְׁנֵינוּ פְּרָחִים – 
אָח וָאָח,
פִּרְחָךְ לִי
וּפִרְחִי לָךְ.


*******************
פַּרְפַּר, פַּרְפַּר, 
פֶּרַח חָי, 
רֶד-נָא מַהֵר, 
שֵׁב עָלַי.  

רֶד-נָא מַהֵר,  
מְצֵה וּמְצֵה,  
וּמִכּוֹסִי 
טַל שְׁתֵה.  

תְּפֹר מִצְּבָעַי
לְךָ מְעִיל,
כְּתֹנֶת פַּסִּים,
כַּנְפֵי גִיל.

שְׁנֵינוּ פְּרָחִים – 
אָח וָאָח,
פִּרְחָךְ לִי
וּפִרְחִי לָךְ.

*******************
פֶּרַח נוֹי עַלִּיז וָצַח
אֵצֶל דַּלְתִּי הַשְׁכֵּם הוּא נָח
עַל לִבִּי אֶשָּׂא אוֹתוֹ
כִּי גִּילָה לַלֵּב תָּבוֹא
הוּא מַשְׁכִּין חֶדְוָה וָשִׁיר
אֹשֶׁר רַב הוּא יָבִיא
וִיקַנְּאוּ בְּגוֹרָלִי.
*******************
שָׁם בַּכֶּרֶם, שָׁם בַּגַּן
יֵשׁ עֵצִים לָרֹב,
בֵּינֵיהֶם יֵשׁ עֵץ אֶחָד,
עֵץ נֶחְמָד וָטוֹב.
מַה יִּצְמַח עַל עֵץ נֶחְמָד,
עֵץ נֶחְמָד וָטוֹב?
שָׁם יִצְמַח פַּרְסֵק יָפֶה,
פַּרְסֵק יָפֶה צָהֹב.

לָה לָה...
*******************
שָׁלוֹם לְךָ, פֶּרַח
וּבְרָכָה בְּלִי דָי,
שָׁלוֹם וּבְרָכָה,
מֵהַר וּמַגָּיְא!

אֶשְׁתֶּה מִכּוֹסְךָ
רַק אֵגֶל טַל חָי
וְעַפְתִּי כְּרֶגַע
לָהָר וְלַגָּיְא.

עֶרֶב אָשׁוּבָה
וּבְפִי לְךָ שָׁי:
בִּרְכַּת הֶהָרִים
וּבִרְכַּת הַגָּיְא.


*******************
שָׁלוֹם לְךָ, פֶּרַח
וּבְרָכָה בְּלִי דָי,
שָׁלוֹם וּבְרָכָה,
מֵהַר וּמַגָּיְא!

אֶשְׁתֶּה מִכּוֹסְךָ
רַק אֵגֶל טַל חָי
וְעַפְתִּי כְּרֶגַע
לָהָר וְלַגָּיְא.

עֶרֶב אָשׁוּבָה
וּבְפִי לְךָ שָׁי:
בִּרְכַּת הֶהָרִים
וּבִרְכַּת הַגָּיְא.
*******************
עַל הָהָר, עַל הַר גִּלְבּוֹעַ
יֵשׁ מְעָרָה וּבָהּ צָבוֹעַ,
וּבְכָל לַיְלָה עִם חֲצוֹת
בִּשְׁתֵּים עֶשְׂרֵה אוֹ קְצָת פָּחוֹת
הוּא יוֹצֵא לוֹ לְטַיֵּל
לְרֹחַב עֵמֶק יִזְרְעֶאל.

הוּא הוֹלֵךְ לוֹ וְשׁוֹתֵק
קְצָת בּוֹכֶה וּקְצָת צוֹחֵק
מִסְתַּכֵּל הוּא בַּלְּבָנָה
עַד אַשְׁמֹרֶת רִאשׁוֹנָה
וְזוֹעֵק בְּקוֹל גָּבוֹהַּ
עַל פְּנֵי כָּל הַר הַגִּלְבּוֹעַ

וְעִם שַׁחַר הוּא חוֹזֵר
אֶל הַמְּעָרָה לְהִסְתַּתֵּר...

עַל הָהָר, עַל הַר גִּלְבּוֹעַ
יֵשׁ מְעָרָה וּבָהּ צָבוֹעַ.
*******************
הוֹי מָה אַמִּיץ הוּא הַצַּבָּר, 
עוֹמֵד בִּפְנֵי אוֹיֵב וָצָר,
הוּא עַל חֶלְקַת שָׂדֶה שׁוֹמֵר, 
לְפַרְדֵּסֵינוּ הוּא גָּדֵר.
לְמֵרָחוֹק מַזְהִיר-אוֹמֵר:
אֲנִי דּוֹקֵר, אֲנִי דּוֹקֵר!

הוֹי מַה סַּבְלָן הוּא הַצַּבָּר, 
בְּיוֹם גָּשׁוּם, בְּחֹרֶף קַר,
וּבַחַמְסִין, כְּחֹם הַיּוֹם, 
אֵינֶנּוּ זָז מִן הַמָּקוֹם.
וְהוּא שוֹמֵר, וְהוּא אוֹמֵר:
אֲנִי דּוֹקֵר, אֲנִי דּוֹקֵר!

גַּם הַפָּרוֹת גַּם הַצְּמָחִים
בֲּחֲסוּתוֹ כֻּלָּם בְּטוּחִים, 
כִּי רוּחַ רַע לֹא יִשְׁבְּרֵם
הוּא יַעֲמֹד וְיִשְׁמְרֵם.
וְהוּא עוֹמֵד וְהוּא אוֹמֵר:
אֲנִי דּוֹקֵר, אֲנִי דּוֹקֵר!
*******************
הַצְהָרָה אֲנִי אֶמְסֹרָה
כִּי פָּנַי רַק לְשָׁלוֹם.
גַּם אֲנִי עָלָיו אֶשְׁמֹרָה
בְּעֶזְרַת פְּצָצַת אָטוֹם.

בִּמְדִינַת הַקּוֹמוּנִיסְטִים
הֵן פּוֹרַחַת הַחֵרוּת,
וְאֶצְלְכֶם, אִימְפֶּרְיָאלִיסְטִים,
מִלְחָמוֹת וְשִׁעְבּוּד.

כָּל אָדָם וְעַם אֶצְלֵנוּ
מְשֻׁחְרָר וּמְאֻשָּׁר
וְאוֹהֵב אֶת מַנְהִיגֵנוּ –
כָּכָה מָלִינְקוֹב אָמַר!
*******************
הַצּוֹעֲנִי שְׁזוּף הָעוֹר
נַגֵּן הֶמְיָה לִימֵי גַּעְגּוּעִים
_______________
_____________

עַל אַהֲבָה זוֹרֶקֶת אֵשׁ
נַגֵּן כַּנֵּר בְּסוּף הַקֶּשֶׁת
יִשָּׁמַע כִּנּוֹר יִשָּׁמַע מֵיתָר
אַל נָא ___- מְיֹאֶשֶׁת

הַצּוֹעֲנִי סַפֵּר נָא לִי
עַל אַהֲבָה וּ_____
יוֹסִיף אֹשֶׁר עֲלֵי ___- וְאֹשֶׁר
אֶל מוּל הָאוֹר וּ_______

[בית ללא מילים]
הַצּוֹעֲנִי סַפֵּר נָא לִי...


*******************
אֲנִי שְׁחֹרַת עֵינַיִם,
רַכָּה עוֹד בַּשָּׁנִים.
וּפַעַם בֵּין עַרְבַּיִם
הוֹפִיעוּ צוֹעֲנִים.

אוֹי רַע לִי רַע לִי
כָּזֹאת עוֹד לֹא קָרָה לִי
חֲלוֹם נָעִים הָיָה לִי
וְגָז לְעוֹלָמִים.

בַּת שֵׁשׁ עֶשְׂרֵה הָיִיתִי
וְלֹא יָדַעְתִּי כְּלוּם.
וּלְפֶתַע הִתְאַהַבְתִּי
בְּצוֹעֲנִי עָרוּם.

אוֹי רַע לִי רַע לִי...

הִתְאַהַבְתִּי אֶמֶשׁ
בְּצוֹעֲנִי נֶחְמָד
עֵינַיִם לוֹ כְּשֶׁמֶשׁ
וְאֶת לִבִּי לָכַד

אוֹי רַע לִי רַע לִי...

בּוֹכֶה וּמִתְיַפֵּחַ
לִבִּי זֶה הַמִּסְכֵּן.
הַצּוֹעֲנִי שָׂמֵחַ,
מֵיטִיב הוּא לְנַגֵּן.

אוֹי רַע לִי רַע לִי...

בַּחוּץ דּוֹלֵף הַגֶּשֶׁם
יוֹרֵד בְּלִי הֲפוּגוֹת
עִם צוֹעֲנִי שֶׁל אֶמֶשׁ
טִיַּלְתִּי בַּשָּׂדוֹת

אוֹי רַע לִי רַע לִי...

בְּהַשְׁכָּמַת הַבֹּקֶר
נָסְעוּ הַצּוֹעֲנִים,
וְצוֹעֲנִי שֶׁל אֶמֶשׁ
עֲזָבַנִי לְעוֹלָמִים.

אוֹי רַע לִי רַע לִי...
*******************
הַצּוֹפִים וְהַצּוֹפוֹת
צֶ'רְלִי קָצֶ'רְלִי
הֵם נָסְעוּ בָּרַכָּבוֹת
צֶ'רְלִי קָצֶ'רְלִי

הַנְּסִיעָה לִירוּשָׁלַיִם
צֶ'רְלִי קָצֶ'רְלִי
הִיא אָרְכָה כִּשְׁעָתַיִם
צֶ'רְלִי קָצֶ'רְלִי

אָז נִכְנַסְנוּ לַכְּרָמִים
צֶ'רְלִי קָצֶ'רְלִי
וְסָחַבְנוּ עֲנָבִים
צֶ'רְלִי קָצֶ'רְלִי

אַָז רָאַתְנוּ הַזְּקֵנָה
צֶ'רְלִי קָצֶ'רְלִי
וְקִלְּלַתְנוּ הַקְּלָלָה
צֶ'רְלִי קָצֶ'רְלִי
*******************
בֹּקֶר טוֹב, בֹּקֶר טוֹב,
הָעוֹלָם קָם, נֵעוֹר,
עַל עָנָף עֵץ רָטֹב
מְנַתֶּרֶת צִפּוֹר.

אִם הַטַּל יְטַפְטֵף,
וְצִפּוֹר תְּצַפְצֵף,
בֹּקֶר טוֹב,
בֹּקֶר טוֹב
לָעוֹלָם!

בַּחַלּוֹן קֶרֶן-אוֹר,
אוֹר זָהֹב וּמָתוֹק,
מַה עַלִּיז הַמִּזְמוֹר
עַל הָעֵץ הַיָּרֹק.

וְהַטַּל יְטַפְטֵף,
וְצִפּוֹר תְּצַפְצֵף,
בֹּקֶר טוֹב,
בֹּקֶר טוֹב
לָעוֹלָם!

קוּם וּפְתַח חַלּוֹנְךָ
וְהַקְשֵׁב לַמִּזְמוֹר,
וְקָלְטָה אָזְנְךָ
אֶת שִׁירַת הַצִּפּוֹר.

כִּי הַטַּל יְטַפְטֵף,
וְצִפּוֹר תְּצַפְצֵף,
בֹּקֶר טוֹב,
בֹּקֶר טוֹב
לָעוֹלָם!


*******************
אֶתְמוֹל פָּתַחְתִּי דַּלְתֵי סֹהַר
לִשְׁבוּיָה קְטַנָּה בַּת אֲוִיר,
הֶחֱזַרְתִּי לָהּ אֶת דְּרוֹר הַיַּעַר
לַצִּפּוֹר נְעִימַת שִׁיר.

וְהִיא הִתְעוֹפְפָה, הִשְׁתַּקְּעָה
תּוֹךְ זֹהַר תְּכֵלֶת רוֹם,
וּבְעוּפָהּ שָׁרָה שִׁירָה נָאָה
כְּקוֹרְאָה לִי שָׁלוֹם.
*******************
תּוֹךְ גַּנִּי צִפּוֹר קְטַנָּה
לָהּ בָּנְתָה קִנָּהּ
וְקוֹלָהּ – רִנָּה.
שִׁיר אֶחָד כָּל הַשָּׁנָה
שָׁרָה הַחֲמוּדָה,
שָׁרָה  שִׁיר תּוֹדָה.
צִפּוֹרִי, הַצִּפּוֹר.


גַּם קְטַנִּים לָהּ נֶחְמָדִים,
שָׂמָה תּוֹךְ הַקֵּן
יֵשׁ לָהּ בַּת וּבֵן.
חֲמוּדִים גַּם הַיְּלָדִים
תּוֹךְ הַקֵּן הָרַךְ
חֲמוּדִים כָּל כָּךְ.
צִפּוֹרִי, הַצִּפּוֹר.

בֹּקֶר לָהּ תָּעוּף סָבִיב
אֹכֶל לְהָבִיא
וְלָתֵת אֶל פִּי –
כָּל תִּינוֹק קוֹרֵא צַף-צִיף
וּפוֹעֵר מַקּוֹר,
זְהַבְהַב–אָפֹר.
צִפּוֹרִי, הַצִּפּוֹר.

יִגְדְּלוּ גַּם הֵם עוֹד קָט
וּפָרְשׂוּ כָּנָף,
וְשִׁירָם – צִיף-צַף.
יְמַלֵּא כָּל עֵץ וּבַד
לַמַּיִם וְלָאוֹר
יָשִׁירוּ שִׁיר מִזְמוֹר.
צִפּוֹרִי, הַצִּפּוֹר.
*******************
אֶת הַצִּפֳּרִים שִׁמְעוּ נָא
מַה הֵן עַלִּיזוֹת בַּדְּרוֹר.
אֶת לְבָבוֹתֵינוּ חִישׁ תּוֹקֶפֶת
חֶדְוָה וְגִילָה.

צִיק צִירֶלִיק צִירֶלִיקֶה צִיקֶה צִי
צ'וּ צ'וּ צ'וּ, פְיוּ פְיוּ פְיוּ
צִיק צִירֶלִיק צִירֶלִיקֶה צִיקֶה צִי
צ'וּ צ'וּ צ'וּ, פְיוּ

כָּךְ הַצִּפֳּרִים, הֵן מְזַמְּרוֹת
אֶת שִׁירַת הַדְּרוֹר בַּיְּעָרוֹת.
*******************
צִפֳּרֵי שִׁיר קְטַנּוֹת בַּיַּעַר מַרְנִינוֹת
בְּשֶׁפַע מַנְגִּינוֹת יַחְדָּיו בְּקוֹל עֲנוֹת,
כָּל לֵב הוֹמֶה יָגִילָה,
הַלֵּל לָאֵל יַגְדִּילָה.
כָּל פֶּה יָשִׁיר בְּאוֹן עִם צִפֳּרֵי הָרֹן.

בַּיַּעַר וּבַכַּר, בָּאָחוּ וּבָהָר
מַחְבּוֹא לַקֵּן נִבְחַר, מֵחֹם וָקֹר מִשְׁמָר.
כָּל צִפֳּרֵי הַזֶּמֶר עוֹטוֹת נוֹצוֹת כַּצֶּמֶר
עוֹד לָנוּ רֹב מָזוֹן
לְמַעַן שִׁיר בְּאוֹן.
*******************
צְפַרְדֵּעַ, צְפַרְדֵּעַ
עֲלִי מִן הַמַּיִם
הֵא לָךְ מַגֶּבֶת
נַגְּבִי הָרַגְלַיִם
קְוַה-קְוָה, קְוַה-קְוָה
יַלְדָּה טוֹבָה
קְוַה-קְוָה, קְוַה-קְוָה
בַּת חֲמוּדָה
קְוַה-קְוָה,
תּוֹדָה

צְפַרְדֵּעַ, צְפַרְדֵּעַ
עֲלִי מִן הַמַּיִם
הֵא לָךְ מַגֶּבֶת
נַגְּבִי הָעֵינַיִם
קְוַה-קְוָה, קְוַה-קְוָה
יַלְדָּה טוֹבָה
קְוַה-קְוָה, קְוַה-קְוָה
בַּת חֲמוּדָה
קְוַה-קְוָה,
תּוֹדָה

צְפַרְדֵּעַ, צְפַרְדֵּעַ
עֲלִי מִן הַמַּיִם
הֵא לָךְ מִבְרֶשֶׁת
נַקִּי הַשִּׁנַּיִם
קְוַה-קְוָה, קְוַה-קְוָה
יַלְדָּה טוֹבָה
קְוַה-קְוָה, קְוַה-קְוָה
בַּת חֲמוּדָה
קְוַה-קְוָה, 
תּוֹדָה

*******************
בַּבִּצָּה עַל קְצֵה אִיָּה
גָּדְלָהּ כְּרֹחַב זֶרֶת
הַצְּפַרְדְּעֹנֶת –
קְוָקִיָּה!
 
הִיא – מַה הִיא אוֹמֶרֶת?
קְוָה קְוָה קְוָה קְוָה – וּקְפֹץ לַבֹּץ!
קְוָה קְוָה קְוָה קְוָה – וּטְבֹל בַּמַּיִם!
מָה עוֹד הַלֵּב יַחְפֹּץ תַּחַת שָׁמַיִם?
 
אַל תִּרְאִינִי, חֲסִידָה,
שֶׁאֲנִי מְזֻנֶּבֶת
כִּי אֲנִי עוֹד עֲתִידָה
לַהֲפֹךְ מְחֻטֶּבֶת.

קְוָה קְוָה קְוָה...
*******************
בָּעוֹלָם קֻשְׁיָא נִשְׁאֶלֶת
בִּים בּוֹם צִ'ירִיבִּירִיבּוֹם
מְשִׁיבִים צִ'ירִיבִּירִיבּוֹם
בִּים בּוֹם צִ'ירִיבִּירִיבּוֹם
וּכְשֶׁתִּרְצֶה יֵשׁ לְהָשִׁיב
בִּים בּוֹם
*******************
הַקָּטִיף הִתְחִיל כְּבָר;
תַּפּוּחִים יֶשְׁנָם לְמַכְבִּיר.
אִכְלוּ, רֵעִים,
וְהָרִימוּ קוֹלְכֶם בְּשִׁיר!

הַבָּצִיר הִתְחִיל כְּבָר;
עֲנָבִים יֶשְׁנָם לְמַכְבִּיר.
אִכְלוּ, רֵעִים,
וְהָרִימוּ קוֹלְכֶם בְּשִׁיר!
*******************
הַקְּטַנְטַנָּה הִסְמִיקָה
כְּיַהֲלֹם הִבְרִיקָה,
אֵשׁ בְּלִבִּי הִדְלִיקָה,
כְּלָל לֹא יָדְעָה רַחֵם.

הָבָה וְאֶשָּׁקֶנָּה
אֵין חֲמוּדָה מִמֶּנָּה
עָפָה לָהּ וְאֵינֶנָּה
וָאֶשָּׁאֵר בָּדָד

עָפָה צִפּוֹר אֱלוֹהַּ
אֵין עוֹד אַחַת כָּמוֹהָ,
אָנָה עַתָּה אָבוֹאָה?
אֵין בִּלְעָדֶיהָ אוֹר.

שְׁתַּיִם עֵינֶיהָ פֶּלֶא
לֹא עוֹד אֶרְאֶה כָּאֵלֶּה.
כָּל הָעוֹלָם לִי כֶּלֶא –
כֶּלֶא לְלֹא רַחֵם.
*******************
רָצָה הַקִּפּוֹד 
עִם מִישֶׁהוּ לִרְקֹד,
אַךְ לֹא מָצָא חָבֵר
כִּי הוּא דּוֹקֵר.

הָלַךְ לוֹ כָּל הַיּוֹם
בְּלִי נוֹעַ וּבְלִי דֹּם
הָלַךְ, פִּתְאוֹם עָמַד –
וּלְבַדּוֹ רָקַד.

מַה לַּעֲשׂוֹת, מַה לַּעֲשׂוֹת?
הַקִּפּוֹד רוֹצֶה לִרְקֹד.
מַה לַּעֲשׂוֹת, מַה לַּעֲשׂוֹת?
הוּא רוֹצֶה לִרְקֹד.
*******************
רָצָה הַקִּפּוֹד 
עִם מִישֶׁהוּ לִרְקֹד,
אַךְ לֹא מָצָא חָבֵר
כִּי הוּא דּוֹקֵר.

מַה לַּעֲשׂוֹת, מַה לַּעֲשׂוֹת?
הַקִּפּוֹד רוֹצֶה לִרְקֹד.
מַה לַּעֲשׂוֹת, מַה לַּעֲשׂוֹת?
הוּא רוֹצֶה לִרְקֹד.

הָלַךְ הָלַךְ לוֹ כָּל הַיּוֹם
מִבְּלִי נוֹחַ, מִבְּלִי דֹּם
פִּתְאוֹם עָמַד  - 
וּלְבַדּוֹ רָקַד.
פִּתְאוֹם עָמַד  - 
וּלְבַדּוֹ רָקַד.

קִפּ-קִפּוֹד, קִפּ-קִפּוֹד
הַקִּפּוֹד רוֹצֶה לִרְקֹד
קִפּ-קִפּוֹד, קִפּ-קִפּוֹד
הוּא רוֹצֶה לִרְקֹד.
*******************
נוּגָה הַלְּבָנָה וְיוֹקֶדֶת 
וֹּפה אֲנִי אִתָּךְ בָּדָד,
שָׁט בִּסְפִינָה מִתְרַחֶקֶת
חִישׁ מֵחוֹפֵי טְרִינִידָד.

וּפֶתַע תּוֹקְפֵנִי גַּעְגּוּעַ
וְהוֹא מוֹשְׁכֵנִי שׁוּב לְשָׁם;
מָה הַסִּבָּה, זֶה יָדוּעַ –
הִיא כְּבָר סְפוּגָה לִי בַּדָּם.

הָיָה גּוּפָה שָׁחֹר מִשְּׁחוֹר
וְלֹא יָכֹלְתִּי לַעֲצֹר –
לִבִּי הָפַךְ לְעֶבֶד
לַקֶּסֶם הַשָּׁחֹר.

וּפֶתַע בָּא יוֹם, הִגִּיעַ
עֵת הָאִינְסְטִינְקְט שׁוּב קָרָא לָהּ:
שׁוּב הִיא חָזְרָה אֶל אָבִיהָ
שׁוּב אֶל הַגּ'וּנְגֶל, הַיַּעֲרָה.

הָיָה גּוּפָה...
*******************
הַקַּפִּיטָן ג'וֹנִי
פְּקֻדָּה נָתַן
הָעֳגָנִים הָרִימוּ,
הוֹי, חֶבֶר הַשָּׂטָן.

אֶת הַפְּקֻדָּה מִלֵּאנוּ
חִישׁ קַל כְּבָרָק,
בַּלַּיְלָה שָׁתִינוּ,
הוֹי, יַיִן עִם מָרָק.

כֻּלָּם אָכְלוּ שָׁתוּ,
כָּל מַלָּחֵי הַצִּי.
בַּלַּיְלָה יִצְטָרְכוּ
סִיר לַיְלָה לְהוֹצִיא.
*******************
רוּחַ אַט תִּשֹּׁב, תָּנוּעַ הַצַּמֶּרֶת
וּבְחַלּוֹנֵךְ גּוֹוֵעַ אוֹר הַנֵּר
כַּחֲלוֹם נוּגֶה בֵּינֵינוּ אַתְּ עוֹבֶרֶת
וְכָל אִישׁ אוֹתָךְ זוֹכֵר.

עִם עֲרֹב הַיּוֹם קוֹרֵא בִּשְׁמֵךְ הַנַּעַר
וְהַבֵּן לוֹחֵשׁ: אִמִּי, אִמִּי...
הָאֻמְנָם יַלְבִּין שְׂעַר רֹאשֵׁךְ מִצַּעַר
וּבִכְיֵךְ יִבְקַע בַּדְּמִי...

רוּחַ בַּמִּשְׁעוֹל יֵהוֹמָה
עֵץ בּוֹדֵד מַשִּׁיר אֶת עַלְעַלַּיו
בַּדְּרָכִים הַמּוֹבִילוֹת דָּרוֹמָה
מַחְלָקָה יוֹצֵאת לַקְּרָב...

עִם הָנֵץ כּוֹכָב נֵצֵאָה אֶל הַלַּיִל
מֶרְחָבִים חוֹבֵק מִדְבָּר קַדְמוֹן
מִי יֵדַע, אָחוֹת, אִם עוֹד נַחְזֹר אֵלַיִךְ
אוּלַי הַקְּרָב הוּא אַחֲרוֹן...

עֶרֶב עוֹד יָבוֹא וְסַהַר בַּשָּׁמַיִם
וּמֵחַלּוֹנֵךְ יִבְקַע פִּתְאוֹם הָאוֹר
לַשֻּׁלְחָן נָסֵב, נָרִים כּוֹסוֹת הַיַּיִן
וְכָל אִישׁ אוֹתָךְ יִזְכֹּר.

אֶל הַסַּף נָבוֹא, נָבוֹא, אָחוֹת, לְפֶתַע
אֶת נִשְׁקֵנוּ אֶל הַקִּיר נַשְׁעִין
הַנּוֹפְלִים גַּם הֵם אָז יַעַמְדוּ בַּפֶּתַח
וּמִצְחָם בַּלֵּיל יַלְבִּין.

רוּחַ בַּמִּשְׁעוֹל יֵהוֹמָה
עֵץ בּוֹדֵד יַשִּׁיר אֶת עַלְעַלָּיו
מִדְּרָכִים הַמּוֹבִילוֹת דָּרוֹמָה –
מַחְלָקָה תַּחְזֹר מִקְּרָב...

עֵת יִכְבֶּה כּוֹכָב תָּשׁוּב הִיא מִן הַלַּיִל
מֶרְחָבִים יַחֲבֹק מִדְבָּר קַדְמוֹן
נָא חַיְּכִי, אָחוֹת, חָזַרְנוּ שׁוּב אֵלַיִךְ
מִנִּי הַקְּרָב הָאַחֲרוֹן...
*******************
הַר וָכַר הוֹרִיקוּ,
עֲדָיִים עָדוּ לָם,
עֲדָיֵי אָבִיב זִיו חָבִיב.

עֶרֶב עֶרֶב שׁוּר נָא:
רְנָנִים מָלְאוּ,
צִפֳּרִים פָּצְחוּ בְּרִנָּה.

שִׁקְשְׁקוּ פַּלְגֵי הָרִים בְּקוֹל –
זֶמֶר אַהֲבָה בַּכֹּל, אַהֲבָה בַּכֹּל.
*******************
הַר וָעֵמֶק, וָדִי פֶּרֶא,
שַׁחַק פֶּלֶג מְשַׁקְשֵׁק.
נִפְלָאִים רִשְׁמֵי הַדֶּרֶךְ
וְהֵדָם עוֹלֶה הַרְחֵק.

טוֹב לָתוּר שְׁבִילֵי מוֹלֶדֶת,
בִּשְׂדוֹתֵינוּ טוֹב לִצְהֹל!
טוֹב מְאוֹד לָשׁוּב הַבַּיְתָה
כִּי בַּבַּיִת טוֹב מִכֹּל!

שְׁלַל צְבָעִים שֶׁל נוֹף פָּתוּחַ
זֶה לָבְנוֹ (?) שֶׁל הַחֶרְמוֹן
הֵד הַשִּׁיר עִם כָּל הָרוּחַ
שִׁיר מַסָּע צוֹעֵד בְּרֹן.

טוֹב לָתוּר...

נוֹף מֻכָּר, שְׂדֵרָה דּוֹמֶמֶת
שׁוּב נָשׁוּבָה אֶל יוֹם חֹל
אֶל יוֹמָהּ שֶׁל יָד מַשְׁכֶּמֶת
עִם הַשַּׁחַר לַעֲמֹל.

טוֹב לָתוּר...
*******************
עַל הָהָר יוֹשֵׁב רוֹעֶה
וּבְיָדוֹ חָלִיל
הַכִּבְשָׂה וְגַם הַשֶּׂה
מַקְשִׁיבִים לַצְּלִיל
*******************
הָרוֹעִים הֵם יִשְׂמָחוּ
וְהִמְטִירוּ הַשְּׁחָקִים
וּנְחָלִים יִשְׁתַּפָּכוּ
רַעַם, רַעַם וּבְרָקִים
הוֹ הוֹ הוֹ
נָא הַזְעִיקוּ עֲדָרִים
הוֹ הוֹ הוֹ
כְּבָר הוֹרִיקוּ הֶהָרִים
קוֹל רִנָּה מִמֶּרְחָק
צֶמֶר צֶמֶר וְחָלָב
וּבְנֵי צֹאן יִמְחָאוּ כַּף!
*******************
טָה בּוּם...
הַרְחֵק, הַרְחֵק
בְּלֵב הָאַפְרִיקָנִים
יָשְׁבָה כּוּשִׁית
וְשָׁרָה לָהּ טָה בּוּם...
*******************
הַרְחֵק, הַרְחֵק בַּיַּעַר
שָׁם בֵּין הַר, הַר וָגַיְא
מַעְיָן קְסָמִים יֵשׁ
מֵימָיו בְּדֹלַח חַי
מֵי קֶסֶם, מֵי פְּלָאִים
מֵי מַרְפֵּא, מֵי חַיִּים
מִי אִישׁ יְגַלֶנּוּ –
יְבֹרַךְ לְעוֹלָמִים.
*******************
הָרֵי יְהוּדָה הַתְּלוּלִים,
עָנָן שׁוֹכֵן עֲלֵיכֶם.
לֹא טַל וְלֹא מָטָר,
זִיקִים יְהַלְּכוּ קִרְבְּכֶם.

וּמִי שָׁדַד הָאַרְמוֹנוֹת
בְּעִיר שְׁלוֹם אִמֵּנוּ?
וּמִי טִמֵּא הָאוּלָמוֹת
בְּבֵית מִקְדָּשֵׁנוּ?
*******************
הָרִיעוּ לְאֶלֶף הַסֵּפֶר –
הֵידָד! הֵידָד!
תְּנוּ שֶׁבַח לִמְכַרְסְמֵיהֶם כָּל יוֹם –
אַשְׁרֵי יוֹלַדְתָּם!
*******************
אֲכַבֶּה לִי אֶת הַנֵּר
אַעַל עַל מִשְׁכָּבִי.
עוֹד מְעַט, עוֹד מִזְעֵיר,
יָבוֹא בְּחִיר לְבָבִי.

בֵּין הָרִים וּבֵין סְלָעִים
טָס הוּא בָּרַכֶּבֶת
וּמִכָּל הַבַּחוּרִים אוֹתוֹ
אֲנִי אוֹהֶבֶת.

דֹּם נִצָּב הוּא בַּחַלּוֹן
יַשְׁקִיף אֶל מְעוֹנִי,
קוֹל מַשְׁמִיעַ פַּעֲמוֹן
הֶאָח, מָה רַב שְׂשׂוֹנִי!

קוֹל דּוֹדִי דּוֹפֵק עַכְשָׁו
פִּתְחִי לִי יָפָתִי.
חֶרֶשׁ דּוֹבְבוֹת שְׂפָתָיו:
יוֹנָתִי, תַּמָּתִי.

רַק כֻּתַּנְתִּי לִבְשָׂרִי
דַּלְתִּי לוֹ פָּתַחְתִּי
חִישׁ לָטַף אֶת צַוָּארִי
וַיִּצְנַח עַל מִטָּתִי.

שֶׁהַלַּיְלָה יֶאֱרַךְ,
זֹאת הִיא שְׁאֵלָתִי.
תָּמִיד יִשְׂרֹר אֹפֶל כָּךְ
כָּל עוֹד הוּא בְּמִטָּתִי.

כִּי בֵּין הָרִים וּבֵין סְלָעִים
טָס הוּא בָּרַכֶּבֶת
וּמִכָּל הַבַּחוּרִים אוֹתוֹ
אֲנִי אוֹהֶבֶת!

*******************
הָרַכֶּבֶת מְקַשְׁקֶשֶׁת,
מְטַרְטֶרֶת וְרוֹעֶשֶׁת
הִזָּהֵר! בְּרַח מַהֵר!
חָלִילָה אַל תִּקְרַב לָגֶשֶׁת!

מֵרָחוֹק תִּתְיַצֵּב,
הֵן תִּרְאֶנָּה גַּם מִשָּׁם:
הִיא תָּבוֹא וּתְצַפְצֵף
וְתֹאבַד בְּתוֹךְ עָשָׁן.
הוֹ הוֹ...
*******************
לַקַּטָּר שְׁנֵי פָּנָסִים
אָץ הוּא, רָץ עַל הַפַּסִּים
וּמוֹשֶׁכֶת הָרַכֶּבֶת
בֵּין הָרִים הִיא מִסְתּוֹבֶבֶת
טוּ טוּ טוּ...

*******************
עַל הַנֶּגֶב יוֹרֵד לֵיל הַסְּתָו
וּמַצִּית כּוֹכָבִים חֶרֶשׁ חֶרֶשׁ
עֵת הָרוּחַ עוֹבֵר עַל הַסַּף
עֲנָנִים מְהַלְּכִים עַל הַדֶּרֶך.

כְּבָר שָׁנָה.  לֹא הִרְגַּשְׁנוּ כִּמְעַט
אֵיךְ עָבְרוּ הַזְּמַנִּים בִּשְׂדוֹתֵינוּ.
כְּבָר שָׁנָה, וְנוֹתַרְנוּ מְעַט
מָה רַבִּים שֶׁאֵינָם כְּבָר בֵּינֵינוּ.

אַךְ נִזְכֹּר אֶת כֻּלָּם:
אֶת יְפֵי הַבְּלוֹרִית וְהַתֹּאַר –
כִּי רֵעוּת שֶׁכָּזֹאת לְעוֹלָם
לֹא תִּתֵּן אֶת לִבֵּנוּ לִשְׁכֹּחַ.
אַהֲבָה מְקֻדֶּשֶׁת בְּדָם
אַתְּ תָּשׁוּבִי בֵּינֵינוּ לִפְרֹחַ.

הָרֵעוּת נְשָׂאנוּךְ בְּלִי מִלִּים
אֲפֹרָה עַקְשָׁנִית וְשׁוֹתֶקֶת
מִלֵּילוֹת הָאֵימָה הַגְּדוֹלִים
אַתְּ נוֹתַרְתְּ בְּהִירָה וְדוֹלֶקֶת.

הָרֵעוּת, כִּנְעָרַיִךְ כֻּלָּם
שׁוּב בִּשְׁמֵךְ נְחַיֵּךְ וְנֵלֵכָה
כִּי רֵעִים שֶׁנָּפְלוּ עַל חַרְבָּם
אֶת חַיַּיִךְ הוֹתִירוּ לְזֵכֶר.

וְנִזְכֹּר אֶת כֻּלָּם... 
 

*******************
הֶרֶף מִדְּאָגָה
הַכֹּל חוֹלֵף עוֹבֵר
אַף אִם יִמּוֹטוּ
גַּם הַשָּׁמַיִם
אַף אִם יִמּוֹטוּ
גַּם הַשָּׁמַיִם
עוֹד רֹן תָּרֹן
שִׁירַת הָעֶפְרוֹנִי.
*******************
הָרַקֶּפֶת, הָרַקֶּפֶת
נִרְדְּמָה לָהּ בַּסְּלָעִים
וְיָדֶיהָ מְקַפֶּלֶת
וְרֹאשָׁהּ לָהּ עַל לִבָּהּ

בָּאוּ, בָּאוּ הָרוּחוֹת
וַיְּנַשְּׁקוּ לָהּ בִּשְׂחוֹק קַל
אָז הֵרִימָה אֶת יָדֶיהָ
אֶת יָדֶיהָ הַוְּרֻדּוֹת
*******************
הַרְשִׁי נָא לִי יַלְדֹּנֶת,
אֵלְכָה נָא אֶל גַּנֵּךְ.
מַה תִּיף שָׁם שׁוֹשֶׁנֶת,
לוּ נִתְּנָה מִיָּדֵךְ.
הַרְשִׁי נָא לִי זוֹהֶרֶת,
לִקְטֹף לִי זֵר-שׁוֹשָׁן.
מַה יָּפִית לִי כַּוֶּרֶד,
לִבִּי נִמְשָׁךְ לַגַּן.

אַתְּ זֹהַר, אַתְּ קֶסֶם,
יַלְדָּה בּוֹדֵדָה.
תְּנִי חֶסֶד לָעֶלֶם,
וְיִתֵּן לָךְ תּוֹדָה.
מַדּוּעַ זֶה תִּמְנָעִי
לִרְעוֹת בַּשּׁוֹשַׁנִּים?
בְּעֵינַי חֵן תִּמְצָאִי,
אֶשְׁמֹר לָךְ אֱמוּנִים.
*******************
אֲנַחְנוּ אֲשֶׁר פֹּה הוֹשַׁטְנוּ יָדַיִם,
כָּרַתְנוּ בֵּינֵינוּ בְּרִית נֶפֶשׁ וָדָם.
עֵדָה הִיא הַשֶּׁמֶשׁ אֲשֶׁר בַּשָּׁמַיִם –
כָּמוֹהָ לָנֶצַח דְּבָרֵנוּ קַיָּם.

וְאִם גַּם תּוֹסֵפְנָה יָדַיִם לִפְשֹׁעַ,
וְאִם פִּי שִׁבְעָה גַּם יִגְדַּל הַמַּכְאוֹב,
אֲנַחְנוּ נוֹסִיף לַחֲרֹשׁ וְלִזְרֹעַ,
בַּתֶּלֶם, בַּתֶּלֶם נֵלֵךְ עַד הַסּוֹף!
*******************
נָרִימָה יָדֵינוּ, נָרִים וְנִשְׁבַּעְנוּ
בְּדֶגֶל צִיּוֹן, בְּאַדְמַת הַמְּכוֹרָה,
בְּכָל הַקָּדוֹשׁ וְיָקָר לְכֻלָּנוּ,
‏בְּשֵׁם גִּבּוֹרִים וְחַרְבָּם הַשְּׁבוּרָה.

נִשְׁבַּעְנוּ לִשְׁבֹּר אֶת כְּבָלָיו שֶׁל עַמֵּנוּ
יָדָיו לְהַתִּיר, הַפְּצוּעוֹת וּכְבוּלוֹת.
לִפְרֹק עֹל הָרֶשַׁע מֵעַל צַוָּארֵנוּ,
חוֹמַת הַגּוֹלָה לְנַתֵּץ עַד הַיְּסוֹד.

וְאִם גַּם נָמוּתָה אַגַּב חֲלוֹמֵנוּ, 
אִם גַם לֹא נִזְכֶּה הָבִיאוֹ לְקִצּוֹ –
אֲזַי אֶת הַדֶּגֶל נִמְסֹר לְאַחֵינוּ 
וְהֵם שֶׁיָּבִיאוּ הָעָם לְאַרְצוֹ.
*******************
זֹאת רַק אֹמַר לָךְ, חֲבִיבָתִי,
זֹאת רַק וְלֹא יוֹתֵר:
סָבֹל סָבַלְתִּי, שָׁתַקְתִּי,
כָּאַב לִי, וִתַּרְתִּי,
לִבִּי בִּי תָּמִיד הָיָה עֵר...
 
לָמָּה, מַדּוּעַ? – אִמְרִי לִי, הַגִּידִי,
זֹאת רַק וְלֹא יוֹתֵר:
לָמָּה בָּגַדְתְּ בִּי, הַגִּידִי?
שִׁקַּרְתְּ לי, הַגִּידִי?
גַּלִּי זֹאת, יִרְוַח לִי זְעֵיר...
 
זוֹ שַׁבָּת אַחֲרוֹנָה הִיא,
לֹא אָבֹא עוֹד אֵלַיִךְ
לֹא אֶרְאֶה אֶת פָּנַיִךְ,
אֲהוּבָתִי...
בְּעֵינַי, הוֹ, רָאִיתִי,
כְּשֶאַתְּ מְחַבֶּקֶת
וְנָשֹׁק מְנַשֶּׁקֶת
אֶת פְּנֵי שׂוֹנְאִי...
 
לֹא אוּכַל כְּבָר לְבַלוֹת יוֹתֵר אִתָּךְ,
יִקָּחֵךְ זֶה אֲהוּבֵךְ, יִקַּח!
אִם נִיצוֹץ רַחֲמִים בָּךְ יֵש –
הַשַּׁבָּת לִי תַּקְדִישִׁי,
וְאָז וַדַּאי בִּי תַּרְגִּישִׁי
אַהֲבַת אֵשׁ...
*******************
הַשָּׂדוֹת הַחֲרוּשִׁים 
זְרוּעִים וּמַחֲרִישִׁים.

בְּסֵתֶר אֲדָמָה יָנוּחוּ גַרְעִינִים,
שָׁם בָּאֲפֵלָה חֲבוּיִים וּטְמוּנִים.

כָּכָה נָחָה אֲדָמָה,
וְלַגֶּשֶׁם מֶה עָגְמָה.

כָּלִים זְרָעִים לַחֹפֶשׁ וּמְצַפִּים לָאוֹר,
מִבֵּין הָרְגָבִים חוֹרְגִים הֵם אֶל הַדְּרוֹר:

עַד מָתַי נִשְׁכֹּן בָּאֹפֶל
דוֹמְמִים וּמַחֲרִישִים,
וּסְבִיבֵנוּ הָרְגָבִים
חֲרֵבִים וִיבֵשִׁים?!
*******************
אָצִים, רָצִים, טָסִים, נִצִּים
בָּרְחוֹב הַשַּׁדְכָנִים:
הָעִיר כְּמִרְקַחַת,
כֻּלָּהּ רוֹתַחַת,
כֻּלָּם כָּאן מִתְחַתְּנִים!

לֹא חָשׁוּב הַגִּיל, הַיֹּפִי;
מָה עוֹד, מֶה חָסֵר?
כָּל אִשָּׁה הִיא כָּאן סְחוֹרָה 
עוֹבֶרֶת לַסּוֹחֵר.

נַגְּנִי, נַגְּנִי
תִּזְמֹרֶת עַד בְּלִי דַּי!
אַתְּ מוֹצִיאָה אוֹתִי
מִכָּל כֵּלַי!
בְּלַיְלָה זֶה אָגִילָה וְאֶשְׂמַח
כִּי לֹא אֲנִי הוּא הֶחָתָן
אֲשֶׁר נָפַל בַּפַּח.

בַּחֲתוּנָה מָחָר בַּבֹּקֶר
סוֹף מַעֲשִׂיָּה;
הֶחָתָן גִּלָּה פִּתְאוֹם 
אִשְׁתּוֹ יְפֵהפִיָּה:

יֵשׁ לָהּ אַף שׁוֹפָר תּוֹקֵעַ 
וְשָׂפָם תַּחְתָּיו.
יֵשׁ לָהּ פֶּה מַעְיָן נוֹבֵעַ 
כְּאַמָּה רָחָב.

 
נַגְּנִי, נַגְּנִי
תִּזְמֹרֶת עַד בְּלִי דַּי!
אַתְּ מוֹצִיאָה אוֹתִי
מִכָּל כֵּלַי!
עַל כֵּן הַיּוֹם אָגִילָה וְאֶשְׂמַח
כִּי לֹא אֲנִי הוּא הֶחָתָן
אֲשֶׁר נָפַל בַּפַּח.

קוֹל יוֹצֵא מִבֵּין שְׂפָתֶיהָ
כְּזִמְזוּם מָטוֹס,
וּבַלַּיְלָה אֶת שִׁנֶּיהָ
שָׂמָה הִיא בַּכּוֹס.

יֵשׁ לָהּ רֶגֶל מִתְבָּרֶגֶת
וְרֹאשָׁהּ עַל צִיר,
וּבַלַּיְלָה אֶת יָדָהּ
תּוֹלָה הִיא עַל הַקִּיר.

נַגְּנִי, נַגְּנִי
תִּזְמֹרֶת עַד בְּלִי דַּי!
אַתְּ מוֹצִיאָה אוֹתִי
מִכָּל כֵּלַי!
עַל כֵּן הַיּוֹם אָגִילָה וְאֶשְׂמַח
כִּי לֹא אֲנִי הוּא הֶחָתָן
אֲשֶׁר נָפַל בַּפַּח.
*******************
לֵיל כִּי אֵצֵא מִן הַבַּיִת
אָבוֹא אֶל הָעַיִן
חֶמְדַּת לִבִּי, בִּרְכַּת חַיַּי
הָה, גַּם שָׁם אַיִן!

רִיבוֹת יוֹצְאוֹת אֶל הַבְּאֵרוֹת
מְחוֹלְלוֹת הַמַּחֲנַיִם
יָד לַמֹּתֶן, כַּד לַשֶּׁכֶם,
קַלּוֹת הָרַגְלַיִם.

הַיּוֹם בָּאוּ בַּצָּהֳרַיִם
מַה מִּהַרְתֶּן הֵנָּה?
"כָּל מֵימֵינוּ שֻׁפְּכוּ הַחוּצָה",
הָרִיבוֹת תַּעֲנֶינָה.
*******************
הַשּׁוֹמֵר הַצָּעִיר
*******************
הַשּׁוּעָל הַבָּא מִדֶּרֶךְ
אֶל כַּרְמִי קָרַב בַּלָאט –

אֶשְׁכּוֹל גָּדוֹל וִיפֵה-מַרְאֶה
גָּנוֹב גָּנַב בְּאֵין-רוֹאֶה
וְעִם שְׁלָלוֹ נִמְלַט.
*******************
הַשּׁוּעָל הָלַךְ לוֹ
דֶּלֶת לוּל פָּתַח לוֹ
תַּרְנְגוֹל קָטָן תָּפַס
מִן הַלּוּל יָצָא וָנָס
הַשּׁוּעָל בָּרַח לוֹ
תַּרְנְגוֹל לָקַח לוֹ
בּוֹאוּ וְנִרְדֹּף אַחֲרָיו
וְנַכֶּה בַּאֲחוֹרָיו
וְנִתְלֹשׁ אֶת זְנָבוֹ
עוֹד הַפַּעַם בַּל יָבוֹא!
*******************
הַשּׁוּעָל הָלַךְ לוֹ
דֶּלֶת לוּל פָּתַח לוֹ
תַּרְנְגוֹל קָטָן תָּפַס
מִן הַלּוּל יָצָא וָנָס
הַשּׁוּעָל בָּרַח לוֹ
תַּרְנְגוֹל לָקַח לוֹ.
*******************
עַל אֵם הַדֶּרֶךְ שָׁמָּה מִתְגּוֹלֶלֶת
שׁוֹשַׁנָּה חַכְלִילַת עֵינַיִם,
נֶהְדֶּפֶת מִסַּעַר עָלֶיהָ נוֹבֶלֶת,
שׁוֹכֶבֶת פֹּה מִיּוֹמַיִם.
וְהִיא מִתְחַנֶּנֶת לְכָל נוֹסֵעַ:
"אָנָּא, אִישִׁים, חָנּוּנִי!
שִׁמְרוּ צַעֲדֵיכֶם אוֹתִי מִנְּגֹעַ,
פֶּן בְּרַגְלֵיכֶם תִּרְמְסוּנִי!
אָנָּא חָנּוּנִי!
מֵעָפָר הֲרִימוּנִי,
פֶּן אֶהְיֶה לְמִרְמַס רַגְלַיִם;
בְּיֶדְכֶם שָׂאוּנִי
אֶל עֵדֶן גַּנִּי,
אֶל גַּן מַחְמַד עֵינַיִם."

"בִּרְאוֹתִי בַּגַּן שׁוֹשַׁנָּה נְטוּעָה
תִּשְׁתַּפֵּךְ עָלַי נַפְשִׁי וְרוּחִי;
גַּם אָנֹכִי הָיִיתִי מְאֻשָּׁרָה כָמוֹהָ
נָתַתִּי רֵיחַ נִיחוֹחִי,
בְּכֶרֶם הַמֶּלֶךְ הָיִיתִי פּוֹרַחַת
רוּחַ צַד שָׁאַפְתִּי,
הַחַרְסָה מִמַּעַל בְּקַרְנֶיהָ זוֹרַחַת
וְעַתָּה בַיָּד נִקְטַפְתִּי;
זֶה קוֹטֵף, זֶה חוֹמֵס,
זֶה טוֹרֵף, זֶה רוֹמֵס,
מֵאָז לֹא מָצָאתִי מָנוֹחַ,
גַּלְמוּדָה שׁוֹכֶבֶת,
מִמָּטָר נִרְקֶבֶת,
נִרְקֶבֶת עַד אֵין בִּי כֹחַ".

בְּעוֹד הַשּׁוֹשַׁנָּה מַר תְּיַלֵּלָה
עַל אָבְדַן תִּפְאֶרֶת פְּרָחֶיהָ,
וְהִנֵּה מַלְאַךְ יָי נִצָּב בַּמְּסִלָּה,
מִמָּרוֹם שֻׁלַּח אֵלֶיהָ.
– "מִי אַתְּ, עֲנִיָּה, מִי אַתְּ, אֻמְלָלָה?
אֵיפֹה הָיִית עַד כֹּה?
מָתַי נִקְטַפְתְּ, יַד מִי בָךְ חָלָה,
וְעַתָּה מַה לָּךְ פֹּה?"
וַתַּעַן הַשּׁוֹשַׁנָּה
בְּקוֹל מַר כַּלַּעֲנָה:
– "אוֹי לִי כִּי יָרַדְתִּי שְׁאוֹלָה,
מִצִּיּוֹן אֲנִי,
יְהוּדָה שְׁמִי,
וְעַתָּה הִנְנִי בַגּוֹלָה."

"לִפְנֵי שְׁנוֹת אַלְפַּיִם הָיִיתִי בְרוּכָה
בַּמְּלָכִים הָיִיתִי הַגְּבֶרֶת:
בְּיָדִי אָז שַׁרְבִיט הַמְּלוּכָה
עַל רֹאשִׁי - כֶּתֶר תִּפְאֶרֶת,
מְלָכִים מָשַׁחְתִּי מִגֶּזַע יְהוּדָה,
וְאַהֲרֹן – כֹּהֲנֵי אֵל,
וְעַתָּה נִשְׁאַרְתִּי שְׁכוּלָה, גַּלְמוּדָה,
וְאֵין לִי מוֹדָע וְגוֹאֵל!
לִסְפָרַד נִגְלֵיתִי,
לְדָתָם נִקְרֵאתִי,
בְּקִנְאַת הַדַּת אֲכָלוּנִי,
הִרְבּוּ חֲלָלַי,
זְקֵנַי וְעוֹלְלַי,
עַד כִּי כָלָה גֵּרְשׁוּנִי!"

כַּשּׁוֹשַׁנָּה בַצִּיָּה נִדְמֵית בַּת-יְהוּדָה,
בָּרֶפֶשׁ נִרְמָסִים פְּרָחַיִךְ;
בְּזוּיָה אַתְּ, שְׁבוּיָה, טְרוּפָה, גַּלְמוּדָה,
אֵין מִי יְרַחֵם עָלַיִךְ.
אָבַדְתְּ עַמֵּךְ, אָבַדְתְּ עֻזֵּךְ,
אָבַדְתְּ אַף נֶצַח וָחַיִל;
אַךְ אֱמוּנָתֵךְ הִיא תִקְוָתֵךְ
בְּאֹרֶךְ אִישׁוֹן הַלַּיִל.
זַעֲקִי לֶאֱלֹהַיִךְ
עַד יְרַחֵם עָלַיִךְ,
חַכִּי עַד יְקַבְּצֵךְ צִיּוֹנָה,
וִיחַדֵּשׁ יָמַיִךְ
כִּימֵי עֲלוּמַיִךְ
וְלִירוּשָׁלַיִם תָּשׁוּבִי בְּרִנָּה.
*******************
לוּ נֵשֵׁב מוּל הָאֵשׁ הַבּוֹעֶרֶת,
עֵת כּוֹכָב מִתְנוֹצֵץ עַל מִשְׁלָט,
לוּ יִזְכֹּר זֶה הַגְּדוּד, עֶרֶב עֶרֶב,
אֶת חַיָּיו שֶׁנָּתַן לְמַתַּת.

וּבִזְרֹחַ הַשַּׁחַר עַל רֹאשׁ הָאִילָן –
גַּם הַזֶּמֶר יִבְקַע חֲרִישִׁי וְעָצוּר,
וְהַגְּדוּד שֶׁלָּחַם בִּקְרָבוֹת הַתְּהִלָּה,
כָּךְ יָשִׁיר אֶת שִׁירַת הַשִּׁחְרוּר:

הַשִּׁחְרוּר, הַשִּׁחְרוּר,
עַל כְּתֵפֵינוּ יוּבָא מִן הַקְּרָב!
הַשִּׁחְרוּר, הַשִּׁחְרוּר,
בְּדָמֵנוּ טָבַלְנוּ דְּגָלָיו!
הַסּוּמָא שֶׁנָּתַן אֶת עֵינָיו –
הַלּוֹחֵם שֶׁנָּפַל עַל פָּנָיו –
וְהַכְּפָר שֶׁרֻטְּשׁוּ אַדְמוֹתָיו –
בְּלֵילָם הַזּוֹעֵם וְאָפֹר,
כָּךְ שָׁרִים אֶת שִׁירַת הַשִּׁחְרוּר!

אָז לוֹחֵם בֶּן יוֹ"ד-חֵי"ת, בְּהִיר עֵינַיִם,
אֶל הָאֵשׁ הִתְקָרֵב וְאָמַר:
הַשִּׁחְרוּר הָעוֹבֵר כָּאן הַלַּיִל,
הוּא הַבַּיִת, הָעֵץ, הַמִּדְבָּר.

הַשִּׁחְרוּר הַנִּצָּב עֲלֵי אֶרֶץ וְדָם –
לֹא יַנִּיחַ אַף שַׁעַל בִּידֵי הַפּוֹלֵש!
זוֹ תַּכְלִית הַשִּׁחְרוּר, שֶׁיְּדֵי בְּנֵי-אָדָם
מְגִנּוֹת עַל חַיֶּיהָּ בְּאֵשׁ!

הַשִּׁחְרוּר...

וְנָשָׂא אֶת פָּנָיו אֶל הָעֶרֶב
וְרֵיקָן הוּא שַׁרְווּל מְעִילוֹ,
לָחֲשׁוּ לוֹחֲמִים: אֶרֶץ, אֶרֶץ,
הֲתָשִׁיבִי לָאִישׁ כִּגְמוּלוֹ?

כִּי אִם יֵשׁ בָּךְ לוֹחֵם לְלֹא בַּיִת וְגַג –
הַשִּׁחְרוּר לְעוֹלָם לֹא יִדְרֹךְ עַל סִפֵּךְ!
בְּדָמָם הֵם כִּסּוּ אֶת גּוּפֵךְ בֶּגֶד חַג
נָא הוֹשִׁיטִי לָהֶם אֶת יָדֵךְ!

הַשִּׁחְרוּר...
*******************
רָאִינוּ עֲמָלֵנוּ כַּעֲמַל הַנְּמָלִים.
כָּל אִישׁ יָבִיא כְּעֹמֶר אֲלֻמּוֹת,
גָּדִישׁ-דָּגָן יָקוּם לְתַלְפִּיּוֹת,
וְשִׁבֳּלָיו פְּנִימָה, פְּנִימָה הַשִּׁבֳּלִים.

רָאִינוּ עֲמָלֵנוּ, זֶה עֲמַל הַנְּמָלִים,
כֵּן יִרְבֶּה, לוֹ יְבֹרַךְ כִּפְלַיִם
מִשַּׁמְנֵי הָאָרֶץ וּמִטַּל שָׁמַיִם,
עִם שִׁבֳּלִים פְּנִימָה, פְּנִימָה הַשִּׁבֳּלִים.

רָאִינוּ עֲמָלֵנוּ, הוּא עֲמַל הַנְּמָלִים,
שִׁמְרוּ, אֵפוֹא, אַחִים אוֹגְרֵי-הַבָּר
לְיוֹם מָצוֹר, יָעוּט אוֹיֵב וָצַר,
הַשִּׁבֳּלִים פְּנִימָה, פְּנִימָה הַשִּׁבֳּלִים.
*******************
הֲשִׁיבֵנוּ ה' אֵלֶיךָ וְנָשׁוּבָה, 
חַדֵּשׁ יָמֵינוּ כְּקֶדֶם.
*******************
הֲשִׁיבֵנוּ ה' אֵלֶיךָ וְנָשׁוּבָה,
חַדֵּשׁ יָמֵינוּ כְּקֶדֶם.
*******************
שִׁיבֵנוּ אֵלֶיךָ וְנָשׁוּבָה
*******************
בִּזְכוּת אַבְרָהָם אֲהוּבְךָ
הֲשִׁיבֵנִי עַל כַּנִּי.

בִּזְכוּת יִצְחָק עֲקוּדְךָ
הֲשִׁיבֵנִי עַל כַּנִּי.

בִּזְכוּת יַעֲקֹב תְּמִימְךָ
הֲשִׁיבֵנִי עַל כַּנִּי.
*******************
גֶּבַע, סֶלַע, נִיר וָרֶגֶב
לִי תַּחְרֹזוּ זֶמֶר-עַם:
אַדְמָתִי – גָּלִיל גַּם נֶגֶב –
אֵרַשְׂתִּיךְ לִי לְעוֹלָם.

שׁוּר, הַבִּיטָה!
דָּן, חֲנִיתָה.
גַּם גְּבוּלוֹת, גַּם רְבִיבִים,
אֶלֶף הֵנָּה,
שִׁיר תָּרֹנָּה –
לִגְבוּלָם בָּנִים שָׁבִים.
*******************
גֶּבַע, סֶלַע, נִיר וָרֶגֶב
לִי תַּחְרֹזוּ זֶמֶר-עַם:
אַדְמָתִי – גָּלִיל גַּם נֶגֶב –
אֵרַשְׂתִּיךְ לִי לְעוֹלָם.

שׁוּר, הַבִּיטָה!
דָּן, חֲנִיתָה!
גַּם גְּבוּלוֹת, גַּם רְבִיבִים,
אֶלֶף הֵנָּה,
שִׁיר יָרֹנָּוּ –
לִגְבוּלָם בָּנִים שָׁבִים.

נִיר בְּתוּלִים פִּלְחִי מַחְרֶשֶׁת,
בִּתְלָמַי זִרְעִי שִׁירָה!
אַדְמָתִי, אַדְמַת מוֹרֶשֶׁת
רֹנִּי רֹן, לֹא עֲקָרָה!

שׁוּר, הַבִּיטָה...
*******************
הַשִּׁיר לְדוֹר עוֹלֶה יוֹרֵשׁ
יַלְדֵי חֵרוּת שְׁלִיחֵי שָׁלוֹם
דִּגְלֵנוּ רָם, חָתוּם בָּאֵשׁ
רַק בַּר לֵבָב יָבוֹא הֲלוֹם

גָּלִיל הָעֵמֶק וִיהוּדָה
יְרוּשָׁלַיִם עִיר שָׁלוֹם
רַק בָּהּ בָּאָרֶץ הַיְּעוּדָה
טָמוּן הַפֵּשֶׁר לַחֲלוֹם

יָדַעְנוּ דֶּרֶךְ רִאשׁוֹנִים
עֲדֵי הִגַּעְנוּ עַד הֲלוֹם
הַתֹּם, הַפֶּלֶא שׁוּב חוֹזְרִים
וּמִבְּרֵאשִׁית נִבְרָא הַיּוֹם

זֶה שִׁיר מַחֲנֵנוּ בֶּהָרִים
לַהֲגַנָּה וּלְשָׁלוֹם
זֶה שִׁיר חַיֵּינוּ הַקּוֹרְאִים
לַעֲבוֹדָה וּלְשָׁלוֹם


*******************
אַלְפַּיִם שָׁנָה חִכִּינוּ
יוֹתֵר לֹא נוּכַל לְחַכּוֹת
אֶת מִי שֶׁעוֹד לֹא הִכִּינוּ –
הַיּוֹם יְקַבֵּל מַכּוֹת.

זְבֶּנְג
שְׁמִיר
פַּאצ'
וִישׁ
– הוּא כְּבָר שׁוֹכֵב עַל הַכְּבִישׁ.

כָּל שְׁלֵיגֶר שֶׁיֵּשׁ לוֹ יָדַיִם
אֶצְלֵנוּ יַרְגִּישׁ הֲכִי טוֹב.
יֵשׁ מִי שֶׁשּׁוֹלֵט בַּבַּיִת;
אֲנַחְנוּ שׁוֹלְטִים בָּרְחוֹב.

אֲנַחְנוּ בָּאִים הַבַּיְתָה
רוֹאִים אֵיךְ הַצֶּנַע הָרַג
אוֹכְלִים אֵיזֶה סִיר עִם דַּיְסָה
וּפַּיְלָה קְטַנָּה עִם מָרָק

זְבֶּנְג...
וּכְבָר הַמָּרָק מָפִישׁ

אֲנַחְנוּ בָּאִים אֶל הַסֶּרֶט
רוֹאִים – יָה בָּה יֶה – אֵיזֶה תּוֹר
נוֹתְנִים אֵיזֶה וִישׁ אוֹ סְנוֹקֶרֶת
וְכָל הַקָּהָל מֵאָחוֹר

אוֹמְרִים שֶׁאוֹתֶלוֹ הוּא שְׁלֵיגֶר
חוֹשְׁבִים שֶׁבָּרִיא הוּא כָּל כָּךְ
וְעַד שֶׁשָּׁכְבָה כְּמוֹ פֵּיגֶר
זֶה אַרְבַּע שָׁעוֹת לָקַח.

זְבֶּנְג...
עוֹד לֹא שָׁכְבָה עַל הַכְּבִישׁ

כָּל שְׁלֵיגֶר שֶׁיֵּשׁ לוֹ יָדַיִם
לַבַּנְדֶּה שֶׁלָּנוּ נָחוּץ
אִם לֹא תִּמְחֲאוּ כַּפַּיִם
נִרְאֶה מַה תַּגִּידוּ בַּחוּץ

הָהָה!
*******************
בָּא הַגַּנָּה רוּחַ סְתָיו
הַפָּרוּעַ, הַשּׁוֹבָב
וְקָרַע מִן הֶעָנָף
עֲשָׂרָה עֲלֵי זָהָב.

נְשָׂאָם אֶל-עָל, אֶל-עָל,
הִרְקִידָם בַּמַּעְגָּל,
בָּאֲוִיר צָלוּל, כָּחֹל
בִּסְחַרְחֹרֶת הַמָּחוֹל.

הֶעָלִים הַיְּבֵשִׁים
בָּאֲוִיר מַרְעִישִׁים,
וְטָסִים עַל הַכָּנָף
שֶׁל הָרוּחַ הַשּׁוֹבָב.

בָּאֲוִיר מְפַרְפְּרִים
הֶעָלִים כְּפַרְפָּרִים,
פַּרְפְּרֵי-זָהָב קַלִּים
בָּאֲוִיר מְחוֹלְלִים.

אַךְ לְפֶתַע הַשּׁוֹבָב
עֲזָבָם, בָּרַח וְעָף,
וּלְאַט-לְאַט נוֹפְלִים
מַטָּה, מַטָּה הֶעָלִים.

*******************
יֵשׁ לִי בַּת, יֵשׁ בְּיִזְרְעֶאל
בַּחוּרָה בַּת יִשְׂרָאֵל
?
*******************
שִׂמְחָה אַתְּ נוֹצַרְתְּ בָּעֵדֶן
זִיק אֶל חַי לַיְּקוּם הָיִית
מָלֵא גִּיל שְׁעָרַיִךְ נָאווּ
הֵיכַל קֶסֶם לָךְ אָוִית

בִּכְנָפַיִךְ שׁוּב רֻתַּקְנוּ
מַה שֶּׁהִפְרִיד בֵּין אָח לְאָח
מָלֵא גִּיל שְׁעָרַיִךְ נָאווּ
אֵם כָּל אָדָם, אֶפֶס קְרָב
*******************
הַשָּׁמַיְמָה
בְּעוֹד רֶגַע יַמְרִיא מְטוֹסֵנוּ;
הֲנִזְכֶּה עוֹד לִרְאוֹת
הֲנִזְכֶּה עוֹד לִרְאוֹת
הֲנִזְכֶּה עוֹד לִרְאוֹת בְּעֵינֵינוּ
אֶת אֲשֶׁר כֹּה אָהַבְנוּ
אִישׁ-אִישׁ בִּלְבָבוֹ?
*******************
הַשֶּׁמֶשׁ בַּיָּם שׁוֹקֵעַ
בּוֹאִי, רָחֵל, וְנִשְׁתַּעְשֵׁעַ!

לֹא אֹבֶה עִמְּךָ לָלֶכֶת
כֻּלָּם יִרְאוּ שֶׁאֲנִי אוֹהֶבֶת!
*******************
הַשָּׁנִים שֶׁעָבְרוּ בֵּין אָבִיב לֶעָנָן,
כְּבָר חָלְפוּ וְאֵינָן.
כְּבָר חָלְפוּ וְאֵינָן.
אַךְ שָׂדֶה שֶׁנִּזְרַע בֵּין עָנָן לְאָבִיב -
מְלַבְלֵב וּמֵנִיב.

אִם חָטָאנוּ מְעַט בֵּין עָנָן לְאָבִיב -
לֹא נוּכַל לְהָשִׁיב.

אַךְ הַזֶּמֶר הַטּוֹב בֵּין אָבִיב לֶעָנָן -
עִקָּרוֹ כְּבָר נֻגַּן.

וְעוֹמְדִים הִנְּנוּ כְּאִילָן בָּאָסִיף,
וּפִרְיֵנוּ גָּמַל.

עוֹד מְעַט וְיֵקַל לִלְבָבֵנוּ עַד-מָה
וְנִבְכֶּה בִּדְמָמָה. וּנְבָרֵךְ בִּדְמָמָה:

אֶת אוֹתָן הַשָּׁנִים בֵּין אָבִיב לֶעָנָן,
שֶׁחָלְפוּ וְאֵינָן.
הַשָּׂדֶה שֶׁנִּזְרַע בֵּין עָנָן לָאָבִיב,
שֶׁעוֹדֶנּוּ מֵנִיב
וְעוֹדֶנּוּ מֵנִיב.
*******************
יֵשׁ לָנוּ שָׁעוֹן, תִּיק תַּק,
חָכָם וְנָבוֹן, תִּיק תַּק,
מַרְאֶה בְּדִיּוּק נָכוֹן,
מַהִי הַשָּׁעָה, תִּיק תַּק.
*******************
שָׁעוֹן מְתַקְתֵק
בַּחֹל וּבֶחָג;
אֵינֶנּוּ פּוֹסֵק
תִּיק-תָּקִי תִּיק-תַּק.

חוֹלֶפֶת שָׁעָה,
חוֹלְפוֹת שְׁעָתַיִם,
חוֹלֵף לוֹ גַּם יוֹם,
חוֹלְפִים גַּם יוֹמַיִם,

וְשָׁעוֹן מְתַקְתֵּק...
*******************
שָׁעוֹן מְתַקְתֵק
בַּחֹל וּבֶחָג;
אֵינֶנּוּ פּוֹסֵק
תִּיק-תָּקִי תִּיק-תַּק.

חוֹלֶפֶת שָׁעָה,
חוֹלְפוֹת שְׁעָתַיִם,
חוֹלֵף לוֹ גַּם יוֹם,
חוֹלְפִים גַּם יוֹמַיִם,

וְשָׁעוֹן מְתַקְתֵּק...
*******************
הַשְׁעִינִי רֹאשׁ, עִצְמִי עֵינַיִם
וְהֵרָגִעי – הֲרֵי יָדַעְתְּ
אֶחָד וְעוֹד אֶחָד הֵם שְׁנַיִם
אַךְ יֵשׁ וּשְׁנַיִם הֵם... אֶחָד.

אֶת כָּל הַכּוֹכָבִים לִסְפֹּר בִּשְׁמֵי-שָׁמַיִם
אַף פַּעַם לֹא נַסְפִּיק, אַף פַּעַם לֹא נוּכַל
אַךְ לְסָפְרָם אִתָּךְ, אִתָּךְ, יַלְדָּה, בִּשְׁנַיִם
אֲנִי מוּכָן עַד שֶׁיִּמְלָא רֹאשֵׁנוּ טַל

הַשְׁעִינִי רֹאשׁ...

בִּרְחוֹב גָּשׁוּם לִקְפֹּץ בֵּין שְׁלוּלִיּוּת הַמַּיִם
מִבְּלִי לִשְׁאֹל "כֵּיצַד" וְ"לָמָּה" וּ"מָתַי"
טֵרוּף, אֲבָל אִתָּךְ, אִתָּךְ, יַלְדָּה, בִּשְׁנַיִם
אֲנִי מוּכָן עַד אֵרָטֵב עַד לְשַׁד-עַצְמוֹתַי

הַשְׁעִינִי רֹאשׁ...

עוֹלָם יָפֶה כָּל-כָּךְ נִשְׁקָף לָךְ בָּעֵינַיִם
שֶׁהַדְּבָרִים נִרְאִים פְּשׁוּטִים כָּל-כָּךְ כָּעֵת
תְּמִימוּת אֲבָל אִתָּךְ, אִתָּךְ, יַלְדָּה, בִּשְׁנַיִם
אֲנִי מוּכָן לְהַאֲמִין שֶׁכָּךְ הוּא בֶּאֱמֶת...

הַשְׁעִינִי רֹאשׁ...
*******************
הַשָּׁפָן הַקָּטָן
שָׁכַח לִסְגֹּר הַדֶּלֶת
הִצְטַנֵּן הַמִּסְכֵּן
וְקִבֵּל נַזֶּלֶת

לָה לָה לָה אַפְּצִ'י
לָה לָה לָה אַפְּצִ'י
לָה לָה לָה אַפְּצִ'י
לָה לָה לָה לָה
*******************
מַתְחִיל שָׁקֵד פּוֹרֵחַ,
יָבוֹא אֵלָיו אוֹרֵחַ,
דְּבוֹרַת זָהָב, דְּבוֹרָה יָפָה,
אוֹסֶפֶת דְּבַשׁ, פּוֹרְחָה, עָפָה,
אוֹסֶפֶת דְּבַשׁ, פּוֹרְחָה, עָפָה.

מַתְחִיל עָלֶה צוֹמֵחַ
מְכַבְּדֵהוּ עוֹד אוֹרֵחַ
תּוֹלָע קָטָן, תּוֹלָע שַׁאֲנָן
חוֹסֵל עָלֶה, עָלֶה רַעֲנָן

נוֹתֵן שָׁקֵד פִּרְיֵהוּ
אוֹרֵחַ קָט פּוֹקְדֵהוּ:
אִמְרוּ מִי הוּא, נַחֲשׁוּ יְלָדִים
מִי זֶה חוֹמֵד אֶת הַשְּׁקֵדִים?




*******************
הַשְּׁקֵדִיָּה פּוֹרַחַת,
וְשֶׁמֶשׁ פָּז זוֹרַחַת.
צִפֳּרִים מֵרֹאשׁ כָּל גַּג
מְבַשְּׂרוֹת אֶת בּוֹא הֶחָג:
 
ט"וּ בִּשְׁבָט הִגִּיעַ – חַג הָאִילָנוֹת!
ט"וּ בִּשְׁבָט הִגִּיעַ – חַג הָאִילָנוֹת.

הָאָרֶץ מְשַׁוַּעַת:
הִגִּיעָה עֵת לָטַעַת!
כָּל אֶחָד יִטַּע פֹּה עֵץ,
בְּאִתִּים נֵצֵא חוֹצֵץ:

ט"וּ בִּשְׁבָט הִגִּיעַ – חַג הָאִילָנוֹת!
ט"וּ בִּשְׁבָט הִגִּיעַ – חַג הָאִילָנוֹת.

נִטַּע כָּל הַר וָגֶבַע,
מִדָּן וְעַד בְּאֵר-שֶׁבַע:
וְאַרְצֵנוּ שׁוּב נִירַשׁ –
אֶרֶץ זֵית יִצְהָר וּדְבַשׁ.

ט"וּ בִּשְׁבָט הִגִּיעַ – חַג הָאִילָנוֹת!
ט"וּ בִּשְׁבָט הִגִּיעַ – חַג הָאִילָנוֹת.
*******************
שְׁקֵדִיָּה יְפַת צַמֶּרֶת,
שְׁקֵדִיָּה חֲמוּדָה,
עֲדִינָה וְנֶהְדֶּרֶת
פְּרִיחָתֵךְ הַוְּרֻדָּה.

מִסְּבִיבֵךְ הוֹרִיק הַדֶּשֶׁא
וְכָל נֶבֶט פֹּה נָבַט
כָּל אַרְצֵנוּ מְחֻדֶּשֶׁת
ט"וּ בִּשְׁבָט, ט"וּ בִּשְׁבָט.

שְׁקֵדִיָּה שֶׁלִּי נֶחְמֶדֶת
שְׂאִי בְּרָכָה, שְׂאִי בְּרָכָה, 
חַג הַיּוֹם לָךְ יוֹם הֻלֶּדֶת
לַפְּרִיחָה, לַפְּרִיחָה.

מִסְּבִיבֵךְ הוֹרִיק...
*******************
הַשְׁקִיפָה מִמְּעוֹן קָדְשְׁךָ
מִן-הַשָּׁמַיִם
וּבָרֵךְ אֶת-עַמְּךָ אֶת-יִשְׂרָאֵל
וְאֵת הָאֲדָמָה אֲשֶׁר נָתַתָּה לָנוּ
כַּאֲשֶׁר נִשְׁבַּעְתָּ לַאֲבֹתֵינוּ
אֶרֶץ זָבַת חָלָב וּדְבָשׁ.
*******************
הִתְאַהַבְתִּי בְּחַיָּל
כִּי כָּךְ אֵרַע לִי הַמַּזָּל.
הוֹי, אִמָּא, אִמָּא טוֹבָה
גַּם אַתְּ הָיִית פַּעַם שׁוֹבָבָה.
בְּוַדַּאי עוֹד לֹא שָׁכַחְתְּ –
עִם הַחַיָּל פַּעַם בָּרַחְתְּ.
*******************
הִתְאַסְּפוּ הַפַּרְטִיזָנִים
הִתְאַסְּפוּ מִקַּצְוֵי תֵּבֵל
לָקְחוּ הַנֶּשֶׁק בַּיָּדַיִם
וְיָצְאוּ לַמַּעֲרָכָה

שְׁאוֹן הַתּוֹתָחִים...
*******************
הַתְּבוּאָה בַּגֹּרֶן –
חָלַף לוֹ הַקָּצִיר!

הָעֲנָבִים בַּיֶּקֶב –
חָלַף לוֹ הַבָּצִיר!

וְלָנוּ בָּא הַחֹפֶשׁ –
הַחֹפֶשׁ הַגָּדוֹל.

הֵידָד, לְכוּ נְרַנְּנָה,
נֵצֵאָה בְּמָחוֹל!
*******************
הִתְבַּשֵּׂר, רוֹעֶה חָבִיב,
הֵן הִגִּיעַ תּוֹר-אָבִיב,
רֵד מִן הָהָר לַבִּקְעָה.

עַל פְּנֵי כָּרִים מִרְעֶה תַּרְחִיב,
יִבְקַע שִׁירְךָ, בְּעֹז יַרְהִיב
שִׁירַת רוֹעִים עַתִּיקָה.

רֹן רֹנּוּ עֲדָרִים,
גְּלֹשׁוּ, גְּלֹשׁוּ מֵהָרִים,
רֹן רֹנּוּ עֲדָרִים, רֹנּוּ!

הִתְבַּשְּׂרִי, כִּבְשָׂה, גַּם עֵז,
הֵן הִגִּיעַ תּוֹר הַגֵּז –
חַג לַצֹּאן, לָרוֹעֶה.

עַל פְּנֵי שָׂדֶה הִבְשִׁיל גַּרְעִין,
עֵדֶר הַצֹּאן מַבְהִיק, מַלְבִּין.
הֶאָח, מַה טּוֹב וּמַה נָּאֶה!

גֹּז גֹּזוּ, גּוֹזְזִים,
בֶּן-כֶּבֶשׂ, גְּדִי עִזִּים,
גֹּז גֹּזוּ, גּוֹזְזִים, גֹּזּוּ!
*******************
בַּפִּנָּה מוּנָח הַתֹּף.
כָּכָה טוֹב, כָּכָה טוֹב!
הוּא שׁוֹתֵק מֵרֹב כָּבוֹד
וְחוֹשֵׁב לוֹ מַחְשָׁבוֹת.

הוּא עָיֵף מֵרֹב עָמָל.
עַל עוֹרוֹ כָּל כָּךְ חֲבָל!
בְּגַבּוֹ נִשְׁעַן לַקִּיר:
כָּאן נָעִים וְכָאן קָרִיר.

אַךְ מַקֵּל קָטָן שׁוֹבָב
בָּא קָפַץ פִּתְאֹם עָלָיו.
בּוּם! – קָרָא הַתֹּף בְּקוֹל –
בּוּם! – מַתְחִיל שׁוּב הַמָּחוֹל.
*******************
הֲתִזְכֹּר עוֹד אֶת לֵיל הַיָּרֵחַ
אֶת הַלֵּיל הַכָּחֹל שְׁטוּף הָאוֹר
אֶת עֲנַף הַשָּׁקֵד הַפּוֹרֵחַ
וְאוֹתִי – הֲתִזְכֹּר, הֲתִזְכֹּר?

וַדַּאי שָׁכַח, וַדַּאי שָׁכַח
וְזֶה פָּשׁוּט כָּל-כָּךְ
פָּגַשׁ אַחַת
אָהַב מְעַט
וְאַחַר-כָּךְ שָׁכַח

וְאוֹתִי אָז לָחַצְתָּ בְּכֹחַ
אֶל הַלֵּב הַיּוֹצֵא בַּמָּחוֹל
אָז אָמַרְתִּי: דּוֹדִי, אַל לִשְׁכֹּחַ
אַךְ אַתָּה כְּבָר שָׁכַחְתָּ הַכֹּל

וַדַּאי שָׁכַח...

הֲתִזְכֹּר אֵיךְ נָסְעָה הָרַכֶּבֶת
בְּבֹקֶר שֶׁל חֹרֶף וְקֹר
וְאוֹתִי שֶׁאוֹתְךָ כֹּה אוֹהֶבֶת
הֲתִזְכֹּר, הֲתִזְכֹּר, הֲתִזְכֹּר?

וַדַּאי שָׁכַח...
*******************
בַּכִּנּוֹר דֻּבָּה וָדֹב
מְנַגְּנִים הַיּוֹם בָּרְחוֹב
נִימִי נִימִי נָם
נִימִי נִימִי נָם
נִימִי נִימִי נָם נָם
נִימִי נִימִי נָם

הֶחָתוּל זָקוּף עַל שְׁתַּיִם
הַךְ מַכֶּה בִּמְצִלְתַּיִם
בִּימִי בִּימִי בָּם
בִּימִי בִּימִי בָּם
בִּימִי בִּימִי בָּם בָּם
בִּימִי בִּימִי בָּם
 
מְתוֹפֵף בְּקַב הַפִּיל
בְּאַפּוֹ שִׂמְחָה וָגִיל
בּוּם בּוּם בּוּם
בּוּם בּוּמִי בּוּם
בּוּם בּוּם בּוּם בּוּם
בּוּמִי בּוּמִי בּוּם
 
לְהַרְבּוֹת שִׂמְחָה שָׂשׂוֹן
בָּא גָּמָל בְּפַעֲמוֹן
דִּינִי דִּינִי דָּן
דִּינִי דִּינִי דָּן
דִּינִי דִּינִי דָּן דָּן
דִּינִי דִּינִי דָּן
 
בָּאָה צְפַרְדֵּעַ בָּא קִפּוֹד
בָּא קָהָל גָּדוֹל לִרְקֹד
צִילִי צִילִי צִיל
גִּילִי גִּילִי גִּיל
צִילִי צִילִי צִיל צִיל
גִּילִי גִּילִי גִּיל
*******************
הִתְקַדְּרוּ שָׁמַיִם
וְשֶׁמֶשׁ הִסְתַּתְּרָה לָהּ,
רוּחַ מֵאַפְסַיִם
נוֹשֶׁבֶת וּבָאָה.
מַה יִּרְעַם הָרַעַם,
מֵטִיל אֵימָה וָפַחַד,
יַבְרִיק בָּרָק בְּזַעַם,
אֵשׁ מִתְלַקַּחַת.

אֲרֻבּוֹת נִפְתָּחוּ וְגֶשֶׁם עַז נִתַּךְ,
טִיף טִיף טִיף...
מְטַפְטֵף הַגֶּשֶׁם כָּךְ.
יָאוּצוּ-יָרוּצוּ הַנְּחָלִים בְּגִיל,
יִשְׂמָחוּ, יִפְצָחוּ הַתִּינוֹקוֹת בְּשִׁיר.

הִתְבַּהֲרוּ שָׁמַיִם
וְשֶׁמֶשׁ פָּז הוֹפִיעָה,
שְׂאוּ מָרוֹם כַּפַּיִם,
הוֹדוּ לָאֵל כִּי טוֹב.
*******************
אִם יֵשׁ אֵי שָׁם רָחוֹק
נָוֶה קָטָן שָׁקֵט
וְלוֹ גְּזוּזְטְרָה שֶׁל עֵץ
וְעַל יָדוֹ שָׁקֵד;

לָה לִי לָה לִי...

אִם יֵשׁ אֵי שָׁם רָחוֹק
וְלוּ מֵאָה פַּרְסָה,
סָבְתָא לְנֶכְדָּתָהּ
תָּשִׁיר שִׁיר עַרְשָׂהּ;

לָה לִי לָה לִי...

כִּי אָז אָעוּף לְשָׁם
בְּאַחַד הָעֲרָבִים
וְשׁוּב נִמְנֶה יַחְדָּיו
מִסְפַּר הַכּוֹכָבִים.

לָה לִי לָה לִי...
*******************
מֵעֵבֶר לַגָּדֵר,
בַּלּוּל שֶׁבֶּחָצֵר
יוֹשְׁבָה לָהּ
תַּרְנְגֹלֶת
בַּת-כַּרְבֹּלֶת:
וּמְטִילָה בֵּיצָה.
וְקוֹד-קוֹדַחַת
וְצוֹוַחַת
וְצוֹרַחַת
וְטוֹפַחַת
כְּאִלּוּ נֵס קָרָה.

וְלֹא רָחוֹק מִשָּׁם
שָׁט לוֹ בְּתוֹךְ אֲגָם
שִׁבּוּט
וְרֶגַע קָט
מִשּׁוּט עָמַד
פִּתְאוֹם קוֹלָהּ שָׁמַע:
קוֹד-קוֹדַחַת
וְצוֹוַחַת
וְצוֹרַחַת
וְטוֹפַחַת
כְּאִלּוּ נֵס קָרָה.

צָחַק הַדָּג: חָה! חָה!
אֲנֵי מֵטִיל
שָׁנָה אַחַת
מִילְיוֹן בֵּיצִים
בְּלִי הֶגֶה קָט,
וְלוּ עִם כָּל בֵּיצָה
קוֹד-קוֹדַחְתִּי
וְצָוַחְתִּי
וְצָרַחְתִּי
וְטָפַחְתִּי,
אָח, זוֹ הָיְתָה צְוָחָה!...
*******************
הֲתִשְׁמְעִי צְלִיל כֶּסֶף?
מַהֵרִי, תְּכֵלִיָּה:
לִרְקֹד אִתָּךְ נִכָּסֵף,
אָחוֹת יְפֵהפִיָּה.

הֵן רוּחַ יוֹם נוֹשֶׁבֶת:
חִישׁ בַּמָּחוֹל סָבִיב,
אִתָּנוּ תְּהִי סוֹבֶבֶת
בְּלֵיל קִסְמֵי אָבִיב.

*******************
אֲרָצוֹת רַבּוֹת עָבַרְתִּי
מִן הָעֵמֶק עַד הַצָּפוֹן,
מִכֻּלָּן לִי אַחַת בָּחַרְתִּי –
וָאדִי פָאלִיק בַּשָּׁרוֹן.

אֶלֶף לַיְלָה וְעוֹד לַיְלָה
לָךְ צִפִּיתִי, אַדְמָתִי
וָאדִי פָאלִיק תַּתִּי שַׁי לָהּ –
אֶת עַצְמִי, כֵּן, אֶת עַצְמִי.
*******************
וְאוּלַי לֹא הָיוּ הַדְּבָרִים מֵעוֹלָם.
אוּלַי
מֵעוֹלָם לֹא הִשְׁכַּמְתִּי עִם שַׁחַר לַגַּן,
לְעָבְדוֹ בְּזֵעַת אַפַּי?

מֵעוֹלָם, בְּיָמִים אֲרֻכִּים וְיוֹקְדִים
(אֲרֻכִּים וְיוֹקְדִים) שֶׁל קָצִיר,
בִּמְרוֹמֵי עֲגָלָה עֲמוּסַת אֲלוּמוֹת
לֹא נָתַתִּי קוֹלִי בְּשִׁיר?

מֵעוֹלָם לֹא טָהַרְתִּי בִּתְכֵלֶת שׁוֹקְטָה
וּבְתֹם
שֶׁל כִּנֶּרֶת שֶׁלִּי... הוֹי כִּנֶּרֶת שֶׁלִּי,
הֶהָיִית, אוֹ חָלַמְתִּי חֲלוֹם? 

*******************
וְאִם הַיַּיִן יַעֲלֶה בְּיֹקֶר
נִשְׁתֶּה "לְחַיִּים" עַד אוֹר הַבֹּקֶר
וְאִם הַיַּיִן יַעֲלֶה בְּזוֹל
נִשְׁתֶּה "לְחַיִּים" עַל אַף הַכֹּל!
*******************
וַאֲנִי בְּקוֹל תּוֹדָה אֶזְבְּחָה-לָּךְ
אֲשֶׁר נָדַרְתִּי, אֲשַׁלֵּמָה יְשׁוּעָתָה לַה'
*******************
וְאַתֶּם הָרֵי יִשְׂרָאֵל, עַנְפְּכֶם תִּתֵּנוּ, 
וּפֶרְיְכֶם תִּשְׂאוּ לְעַמִּי יִשְׂרָאֵל.
*******************
וּבְיוֹם הַשַּׁבָּת
שְׁנֵי כְּבָשִׂים
בְּנֵי שָׁנָה תְּמִימִם

לָה, לָה, לָלָלָ...

וּשְׁנֵי עֶשְׂרֹנִים סֹלֶת
מִנְחָה בְּלוּלָה בַשֶּמֶן
וְנִסְכּוֹ


*******************
וּבָנוּ בָתִּים וְיָשָׁבוּ
וְנָטְעוּ כְרָמִים וְאָכְלוּ פִּרְיָם
*******************
וּבְנֵי צִיּוֹן גִּילוּ וְשִׂמְחוּ
כִּי נִתַּן לָכֶם הַיּוֹרֶה
גֶּשֶׁם יוֹרֶה וּמַלְקוֹשׁ
*******************
וְדָוִד יְפֵה עֵינַיִם  
הוּא רוֹעֶה בַּשּׁוֹשַׁנִים
וְדָוִד יְפֵה עֵינַיִם  
הוּא רוֹעֶה בַּשּׁוֹשַׁנִים

הִכָּה שָׁאוּל בַּאֲלָפָיו
וְדָוִד בְּרִבְבוֹתָיו
בֵּן יִשַׁי חַי וְקַיָּם
בֵּן יִשַׁי חַי וְקַיָּם.
*******************
וְהַבַּרְבּוּר שָׁט
לוּ לוּ-לוּ-לוּ...
*******************
הִנֵּה יָמִים בָּאִים
וְנִגַּשׁ חוֹרֵשׁ בַּקֹּצֵר
וְדֹרֵךְ עֲנָבִים
בְּמֹשֵׁךְ הַזָּרַע

וְהִטִּיפוּ הֶהָרִים עָסִיס
וְכָל-הַגְּבָעוֹת תִּתְמוֹגַגְנָה.

וְשַׁבְתִּי אֶת-שְׁבוּת עַמִּי יִשְׂרָאֵל
וּבָנוּ עָרִים נְשַׁמּוֹת וְיָשָׁבוּ 
וְנָטְעוּ כְרָמִים וְשָׁתוּ אֶת-יֵינָם
וְעָשׂוּ גַנּוֹת וְאָכְלוּ אֶת-פְּרִיהֶם.

וּנְטַעְתִּים עַל-אַדְמָתָם
וְלֹא יִנָּתְשׁוּ עוֹד
מֵעַל אַדְמָתָם.
*******************
וְהִטִּיפוּ הֶהָרִים עָסִיס
וְכָל-הַגְּבָעוֹת תִּתְמוֹגַגְנָה.
*******************
וְהִיא שֶׁעָמְדָה לַאֲבוֹתֵינוּ וְלָנוּ
שֶׁלֹּא אֶחָד בִּלְבָד עָמַד עָלֵינוּ לְכַלּוֹתֵנוּ,
אֵלָא שֶׁבְּכָל דּוֹר וָדוֹר עוֹמְדִים עָלֵינוּ לְכַלּוֹתֵנוּ
וְהַקָּדוֹשׁ בָּרוּךְ הוּא מַצִּילֵנוּ מִיָּדָם.
*******************
וְהִיא שֶׁעָמְדָה, וְהִיא שֶׁעָמְדָה 
לַאֲבוֹתֵינוּ וְלָנוּ 
וְהִיא שֶׁעָמְדָה, וְהִיא שֶׁעָמְדָה 
לַאֲבוֹתֵינוּ וְלָנוּ.

שֶׁלֹּא אֶחָד בִּלְבַד 
עָמַד עָלֵינוּ לְכַלּוֹתֵנוּ
שֶׁלֹּא אֶחָד בִּלְבַד 
עָמַד עָלֵינוּ לְכַלּוֹתֵנוּ. 

אֵלָא שֶׁבְּכָל דּוֹר וָדוֹר 
עוֹמְדִים עָלֵינוּ לְכַלּוֹתֵנוּ
אֵלָא שֶׁבְּכָל דּוֹר וָדוֹר 
עוֹמְדִים עָלֵינוּ לְכַלּוֹתֵנוּ.

וְהַקָּדוֹשׁ בָּרוּךְ הוּא 
מַצִּילֵנוּ מִיָּדָם
וְהַקָּדוֹשׁ בָּרוּךְ הוּא 
מַצִּילֵנוּ מִיָּדָם.
*******************
וְהָיָה בַּיּוֹם הַהוּא
יִתָּקַע בְּשׁוֹפָר גָּדוֹל
וּבָאוּ הָאֹבְדִים בְּאֶרֶץ אַשּׁוּר
וְהַנִּדָּחִים בְּאֶרֶץ מִצְרָיִם
וְהִשְׁתַּחֲווּ לה'
בְּהַר הַקֹּדֶשׁ בִּירוּשָׁלִָם
*******************
וְהַיּוֹרְדוֹת אֶל בֵּין הַכְּרָמִים
וְהַיּוֹרְדוֹת אֶל בֵּין הַגְּפָנִים
וְעֵינֵיהֶן שְׁחֹרוֹת כַּלַּיִל
יָא לֵיל, יָא לֵילִי...
*******************
וְהֵשִׁיב לֵב-אָבוֹת עַל-בָּנִים
וְלֵב בָּנִים עַל-אֲבוֹתָם
הִנֵּה אָנֹכִי שֹׁלֵחַ לָכֶם
אֵת אֵלִיָּהוּ הַנָּבִיא
לִפְנֵי בּוֹא יוֹם ה' הַגָּדוֹל וְהַנּוֹרָא.
*******************
וְחַג שָׁבוּעוֹת תַּעֲשֶׂה לְךָ 
בִּכּוּרֵי קְצִיר חִטִּים.

הַזּוֹרְעִים בְּדִמְעָה 
בְּרִנָּה יִקְצֹרוּ. 

אֶרֶץ נָתְנָה יְבוּלָהּ 
אֶרֶץ זָבַת חָלָב וּדְבַשׁ!

*******************
וְטַהֵר לִבֵּנוּ לְעָבְדָךְ בֶּאֱמֶת.
*******************
וְטַהֵר לִבֵּנוּ לְעָבְדָךְ בֶּאֱמֶת.
*******************
וִיהוּדָה, לְעוֹלָם תֵּשֵׁב; 
וִיהוּדָה, לְעוֹלָם תֵּשֵׁב; 
וִירוּשָׁלִַם, לְדוֹר וָדוֹר.
וִירוּשָׁלִַם, לְדוֹר וָדוֹר.

*******************
וַיְהִי בַּחֲצִי הַלַּיְלָה
רוֹמְזִים הַכּוֹכָבִים
שׁוֹמְרִים עַל אַבִּירֵיהֶם
לְאַט לְאַט עוֹבְרִים
שָׁם עֵינַי תִּרְאֶינָה
זוּגוֹת חֲלוּצִים
יְלִידֵי הַחֲלוּצוֹת וְהַחֲלוּצִים
*******************
וִיּוֹ וִיּוֹ וִיּוֹלִינָה
מַנְדּוֹ מַנְדּוֹ מַנְדּוֹלִינָה
טוּמְבָּלַי טוּמְבָּלָה קוֹמְפָּנָה
*******************
וִיקָרֵב פְּזוּרֵינוּ מִבֵּין הַגּוֹיִים
וּנְפוּצוֹתֵינוּ כַּנֵּס מִיַּרְכְּתֵי אָרֶץ
וְשָׁם נַעֲשֶׂה לְפָנֶיךָ אֶת קָרְבְּנוֹת חוֹבַתֵנוּ
תְּמִידִין כְּסִדְרָן וּמוּסָפִין כְּהִלְכָּתָן
*******************
וְכִתְּתוּ חַרְבוֹתָם לְאִתִּים
וַחֲנִיתוֹתֵיהֶם לְמַזְמֵרוֹת
לֹא-יִשָּׂא גוֹי אֶל-גּוֹי חֶרֶב
וְלֹא-יִלְמְדוּ עוֹד מִלְחָמָה
*******************
וּכְשֶׁאֹמַר: "לְכָה דוֹדִי" –
תֹּאמְרוּ כֻּלְּכֶם: "צִ'ירִי-בִּירִי-בּוֹם".
וּכְשֶׁאֹמַר: "לִקְרַאת כַּלָּה" –
תֹּאמְרוּ כֻּלְּכֶם: "צִ'ירִי-בִּירִי-בּוֹם".

לְכָה דוֹדִי – צִ'ירִי-בִּירִי-בּוֹם,
לִקְרַאת כַּלָּה – צִ'ירִי-בִּירִי-בּוֹם.
לְכָה דוֹדִי לִקְרַאת כַּלָּה –
צִ'ירִי-בִּירִי-בִּירִי-בִּירִי-בּוֹם.

וּכְשֶׁאֹמַר: "יְרוּשָׁלַיִם" – 
תֹּאמְרוּ כֻּלְּכֶם: "צִ'ירִי-בִּירִי-בּוֹם".
וּכְשֶׁאֹמַר: "עִיר הַקֹּדֶשׁ" –
תֹּאמְרוּ כֻּלְּכֶם: "צִ'ירִי-בִּירִי-בּוֹם".

יְרוּשָׁלַיִם – צִ'ירִי-בִּירִי-בּוֹם,
עִיר הַקֹּדֶשׁ – צִ'ירִי-בִּירִי-בּוֹם.
יְרוּשָׁלַיִם עִיר הַקֹּדֶשׁ – 
צִ'ירִי-בִּירִי-בִּירִי-בִּירִי-בּוֹם.
*******************
לֹא-יָרֵעוּ וְלֹא-יַשְׁחִיתוּ
וְכִתְּתוּ חַרְבוֹתָם לְאִתִּים
וַחֲנִיתוֹתֵיהֶם לְמַזְמֵרוֹת
לֹא-יִשָּׂא גוֹי אֶל-גּוֹי חֶרֶב
וְלֹא-יִלְמְדוּ עוֹד מִלְחָמָה.
*******************
וַלֶּנְסְיָה
אַתֶּם יוֹדְעִים הַשִּׁיר הַזֶּה
________ מִפֶּה לְפֶה
[אֶפְשָׁר [במילים?] לְהִשְׁתַּגֵּעַ]
וַלֶּנְסְיָה
בְּכָל זְמַן בְּכָל מָקוֹם
בְּכָל רְחוֹב בְּכָל קָפֶה

אֶפְשָׁר לְהִשְׁתַּגֵּעַ בּוֹ יוֹתֵר יוֹתֵר 
לְאַט לְאַט

אוֹי יוֹי יוֹי
יִמַּח שְׁמֵךְ וְזִכְרֵךְ וַלֶּנְסְיָה
לְעוֹלְמֵי עַד

שָׁבוּר וְרָצוּץ מִשִּׁיר זֶה
הַמְּקַשְׁקֵשׁ בְּלִי הֶרֶף
אֶל בֵּית הַכְּנֶסֶת הָלַכְתִּי
בְּיוֹם שִׁשִּׁי בָּעֶרֶב
שָׁם ______ בְּלַחַשׁ
וְאֵין שָׁם ______
אַךְ אֲבוֹי מָה אָזְנִי שׁוֹמַעַת
הַחַזָּן מְסַלְסֵל בַּנְּעִימִים

וַלֶּנְסְיָה
אַיְייי טְרַלָּלָלָלָה
וַלֶּנְסְיָה
אַי דּוֹדִי לִקְרַאת כַּלָּה
פְּנֵי שַׁבָּת נְקַבְּלָה

וַלֶּנְסְיָה
וַאֲנִי אוֹהֵב אוֹתָךְ
וַלֶּנְסְיָה לְעוֹלָמִים

אוֹי יוֹי יוֹי
יִמַּח שְׁמֵךְ וְזִכְרֵךְ וַלֶּנְסְיָה
לְעוֹלָמִים
*******************
וְנִזְכֶּה לִרְאוֹת בָּנִים
בָּנִים וּבְנֵי בָּנִים
עוֹסְקִים בַּתּוֹרָה וּבָעֲבוֹדָה
*******************
הֵי וַנְיָתִי, וַנְיָה,
לָמָּזַבְתּוֹתִי וַנְיָה?
לָמָּזַבְתּוֹתִי וַנְיָה
לְעוֹלָמִים?

וַנְיָה, וַנְיָה בְּנִי,
לָמָּה עָזַבְתָּ אוֹתִי?

לַ...לַ...לַ...
*******************
וְעַל יְדֵי זֶה
יֻשְׁפַּע שֶׁפַע רַב
בְּכָל הָעוֹלָמוֹת.
*******************
וְקָרֵב פְּזוּרֵינוּ מִבֵּין הַגּוֹיִים 
*******************
עוֹד _______-בַּשָּׂדֶה
______________
_____________
שָׁאַל כָּל הַ_______
אִישׁ לֹא יָדַע
מֵאַיִן פֶתַע יָרְדָה
מֵאַיִן פִּתְאוֹם בָּאָה 
אִישׁ מִלְּבַדִּי, מִלְּבַדִּי

פֶּרַח אָז צָמַח בַּגָּן
פֶּרַח מְלַבְלֵב רַעֲנָן
וֶרֶד, נָטַעְתִּי וֶרֶד 
קָטַפְתִּי וֶרֶד
מָסַרְתִּי לָהּ

יֵשׁ בִּי נָתַתִּי רֶגֶשׁ
קָטַפְתִּי לִבִּי
מָסַרְתִּי לָהּ

*******************
נַעַר רָאָה צִיץ שָׂדֶה,
וֶרֶד בָּר פּוֹרֵחַ.
כֹּה רַעֲנָן וְטוֹב מַרְאֶה
רָץ לַוֶּרֶד הַנָּאֶה,
רָץ בְּלֵב שָׂמֵחַ.

וֶרֶד, וֶרֶד טוֹב-מַרְאֶה,
וֶרֶד בָּר פּוֹרֵחַ.

נַעַר שָׂח: "אֶקְטֹף אוֹתְךָ,
וֶרֶד בָּר פּוֹרֵחַ!"
וֶרֶד: "אוֹ אָז אֶדְקָרְךָ
וּזְכַרְתַּנִי עַד מוֹתְךָ
כְּחֵטְא לֹא יִסָּלֵחַ!"

וֶרֶד, וֶרֶד...

נַעַר רַע הֵצִיץ, קָטַף
וֶרֶד בָּר פּוֹרֵחַ
וֶרֶד נֶאֱבַק לַשָּׁוְא
לֹא הוֹעִילוּ תַּחֲנוּנָיו,
כָּעֵת חַיָּיו קִפֵּחַ.

וֶרֶד, וֶרֶד...
*******************
מַיִם, מַיִם בְּשָׂשׂוֹן.

וּשְׁאַבְתֶּם-מַיִם בְּשָׂשׂוֹן
מִמַּעַיְנֵי הַיְשׁוּעָה.

מַיִם, מַיִם, מַיִם, מַיִם,
הוֹי מַיִם בְּשָׂשׂוֹן!

הֵי, הֵי, הֵי, הֵי,
מַיִם, מַיִם,
מַיִם, מַיִם,
מַיִם, מַיִם בְּשָׂשׂוֹן.

*******************
מַיִם, מַיִם בְּשָׂשׂוֹן.

וּשְׁאַבְתֶּם-מַיִם בְּשָׂשׂוֹן
מִמַּעַיְנֵי הַיְשׁוּעָה.

מַיִם, מַיִם, מַיִם, מַיִם,
הוֹי מַיִם בְּשָׂשׂוֹן!

הֵי, הֵי, הֵי, הֵי,
מַיִם, מַיִם,
מַיִם, מַיִם,
מַיִם, מַיִם בְּשָׂשׂוֹן.

*******************
וּשְׁאַבְתֶּם-מַיִם בְּשָׂשׂוֹן
מִמַּעַיְנֵי הַיְשׁוּעָה.
*******************
וְשֹׁבַבְתִּי אֶת-יִשְׂרָאֵל אֶל-נָוֵהוּ
וְרָעָה הַכַּרְמֶל וְהַבָּשָׁן
וּבְהַר אֶפְרַיִם וְהַגִּלְעָד
תִּשְׂבַּע נַפְשׁוֹ
*******************
וְשֹׁבַבְתִּי אֶת-יִשְׂרָאֵל אֶל-נָוֵהוּ
וְרָעָה הַכַּרְמֶל וְהַבָּשָׁן
וּבְהַר אֶפְרַיִם וְהַגִּלְעָד
תִּשְׂבַּע נַפְשׁוֹ
*******************
וְשִׁלַּחְתִּי אֵשׁ, אֵשׁ
בְּחוֹמַת עַזָּה
וְשִׁלַּחְתִּי אֵשׁ
בְּחוֹמַת עַזָּה
וְאָכְלָה אַרְמְנֹתֶיהָ.

עַל שְׁלֹשָׁה פִּשְׁעֵי עַזָּה
וְעַל אַרְבָּעָה 
לֹא אֲשִׁיבֶנּוּ
לֹא, לֹא, לֹא!

(עמוס א')
*******************
וְשָׂמַחְתָּ בְּחַגֶּךָ 
וְהָיִיתָ אַךְ שָׂמֵחַ
*******************
וְשָׂמַחְתָּ בְּחַגֶּךָ
וְהָיִיתָ אַךְ שָׂמֵחַ
*******************
וְשָׂמַחְתָּ בְּחַגֶּךָ
וְהָיִיתָ אַךְ שָׂמֵחַ
*******************
וְשָׂמַחְתָּ בְּחַגֶּךָ 
וְהָיִיתָ אַךְ שָׂמֵחַ
*******************
וַשְׁתִּי הַקֵּרַחַת
יָשְׁבָה בַּמִּקְלַחַת
וַיָּבוֹא הָמָן
וַיִּשַּׁק לָהּ –

בַּטַּחֲנוֹת הַגְּדוֹלוֹת
יֵשׁ קֶמַח שָׁחֹר
וַיָּבוֹא הָמָן
וַיִּשַּׁק לָהּ –

בַּחֹרֶף וּבַקַּיִץ
הִיא רוֹכֶבֶת עַל סוּס
וַיָּבוֹא הָמָן
וַיִּשַּׁק לָהּ בַּ –
...
*******************
וְתֶחֱזֶינָה עֵינֵינוּ בְּשׁוּבְךָ לְצִיּוֹן בְּרַחֲמִים
*******************
וְתֵרָאֶה לְפָנֶיךָ 
עֲקֵדָה שֶׁעָקַד אַבְרָהָם אָבִינוּ
אֶת יִצְחָק בְּנוֹ
עַל גַּבֵּי הַמִּזְבֵּחַ
*******************
זֹאת אַרְצֵנוּ
קַן הַסֶּלַע
אֶרֶץ לַהֲבֵי יְקוֹד
כָּל חַיֵּינו בְּכַף קֶלַע
כָּל חַיֵּינוּ עַל סְלָעֶיהָ
נַעֲקֹד

זֹאת אַרְצֵנוּ
יָם וָנֶגֶב
אֶרֶץ חֲלוֹמוֹת עַמִּים
בָּהּ כָּרַתְנוּ
עִם כָּל רֶגֶב
בְּרִית לְעוֹלָמִים

זֹאת אַרְצֵנוּ
נוֹף מוֹרֶשֶׁת
אֶרֶץ נֵצַח יִשְׂרָאֵל
בֶּעָבִים נִשָּׂא אֵלֵינוּ
עוֹטֵה הוֹד צִבְעֵי הַקֶּשֶׁת
הַמָּשִׁיחַ אֲרִיאֵל

*******************
זֹאת אַרְצֵנוּ
קַן הַסֶּלַע
אֶרֶץ לַהֲבֵי יְקוֹד
כָּל חַיֵּינו בְּכַף קֶלַע
כָּל חַיֵּינוּ עַל סְלָעֶיהָ
נַעֲקֹד

זֹאת אַרְצֵנוּ
יָם וָנֶגֶב
אֶרֶץ חֲלוֹמוֹת עַמִּים
בָּהּ כָּרַתְנוּ
עִם כָּל רֶגֶב
בְּרִית לְעוֹלָמִים

זֹאת אַרְצֵנוּ
נוֹף מוֹרֶשֶׁת
אֶרֶץ נֵצַח יִשְׂרָאֵל
בֶּעָבִים נִשָּׂא אֵלֵינוּ
עוֹטֵה הוֹד צִבְעֵי הַקֶּשֶׁת
הַמָּשִׁיחַ אֲרִיאֵל
*******************
לַשָּׁפָן יֵשׁ בַּיִת
בֵּין עֲצֵי הַזַּיִת,
תַּחַת כְּרוּב מְאוֹד מָתוֹק
בַּיִת לוֹ יָרֹק יָרֹק.
וְלַבַּיִת עֲלִיָּה
בָּהּ תָּגוּר יְפֵהפִיָּה
בָּהּ תָּגוּר עִמּוֹ תָּמִיד
זֹאת הַגְּבֶרֶת *שְׁפַנְפַנִּית.
*שְׁפַנְפַנִּית הִיא אֵשֶׁת-חַיִל!
כָּל הַיּוֹם וְכָל הַלַּיִל
תְּרַקֵּד עִם הַבָּנִים,
עִם עֲשֶׂרֶת *שְׁפַנְפַנִּים.
טְרָה-לַ-לַ-לַ...
*******************
הַקְשִׁיבוּ, הַקְשִׁיבוּ
כָּל גֶ'נְטֶלְמֶן וּגְבֶרֶת
תִּרְאוּ פֹּה הַצָּגָה
בְּחַיַּי, נֶהְדֶּרֶת
תַּפְקִיד תְּמַלֵּא פֹּה
קְדוּשַׁת יָם הַכִּנֶּרֶת
וְאָנוּ, שַׂחְקָנִים
מִגְּדוֹלֵי הַתֵּאַטְרוֹן

כִּי פָּלֶסְטַיְן זֶה פָּרָדוֹכְּס מַמָּשׁ
וְאָנוּ חִישׁ לַפִּתְרוֹן נִגַּשׁ
נִדְרֹשׁ עֵדִים וְהוֹכָחוֹת
וּנְבַלְבֵּל אֶת הַמּוֹחוֹת

זֹאת הִיא קוֹמֶדְיָה
וְכָכָה הִיא תִּסְתַּיֵּם
מֵאָה אֶלֶף סֶרְטִיפִיקָטִים נִתֵּן
וְלַלִּיגָה נֹאמַר מֵאָה אֶלֶף זֶה בְּלוֹף
וּפָּלֶסְטַיְן תָּמִיד שֶׁלָּנוּ
הוֹ, אֵיזֶה הֶפִּי, הֶפִּי סוֹף!
*******************
זִבְחוּ זִבְחֵי-צֶדֶק, בִּטְחוּ בַּאדֹנָי
רַבִּים אֹמְרִים בְּאַרְצֵנוּ טוֹב
*******************
זֶה גּוֹרָלֵנוּ,
זֶהוּ הַצַּו!
זוֹהִי הַדֶּרֶךְ,
זֶהוּ הַקַּו!
עֲמָלֵנוּ –
לֹא לַשָּׁוְא!
עֲמֵלֵי-כַּפַּיִם –
יַחְדָּיו!
*******************
זֶה הַיּוֹם קִוִּינוּ לוֹ,
עוּרִי, עוּרִי!
הִתְנַעֲרִי מֵעָפָר, קוּמִי,

לִבְשִׁי בִּגְדֵי תִּפְאַרְתֵּךְ,
קוּמִי אוֹרִי, בַּת צִיּוֹן,
עוּרִי, עוּרִי!
*******************
זוֹ הֶדֶּרֶך
אַחֶרֶת אֵינֶנָּה
בָּהּ לָלֶכֶת
לָלֶכֶת עַד תֹּם
*******************
מִי זֶה פֹּה צָרַח כָּל כָּךְ?
מִי זֶה פֹּה צָוַח כָּל כָּךְ?
מִן הָעֵץ יַתּוּשׁ נָפַל
שֶׁבֶר גַּב וְהוּא חָלָל.

עֵדֶר זְאֵבִים יָחוּשׁ
לֶאֱכֹל אֶת הַיַּתּוּשׁ
לֹא נָתְנָה הַיַּתּוּשָׁה
כָּל הַזְּאֵבִים גֵּרְשָׁה.

לַיַּתּוּשׁ אָמְרָה בְּחִיל:
"נָא אֶת הָרוֹפֵא הַבְהִיל!"
הַיַּתּוּשׁ תַּם וְנִשְׁלַם,
אֵין תִּקְוָה לוֹ בָּעוֹלָם.

אָז הָיָה אֵבֶל כָּבֵד
הַיַּתּוּשִׁים עָרְכוּ מִסְפֵּד
וּבְנֶפֶשׁ עֲצֵבָה
שָׁרוּ שִׁיר הָאַשְׁכָּבָה.
*******************
כּוֹכָב מִצְמֵץ, עַל חִוְּרוֹנוֹ שֶׁל עֶרֶב,
הוּצַף הָאֹפֶק בְּזָהָב.
מִגְדַּל דָּוִד מַבִּיט עָלַי אַחֶרֶת;
קוֹדְרִים הֵם פְּנֵי מִזְרָח אֶל מוּל הַמַּעֲרָב.

עֶרְגָּה בַּלֵּב – כְּאַפְלוּלִית שָׁמַיִם,
מוֹשֶׁכֶת תּוּגָתָהּ כָּל כָּךְ.
מַדּוּעַ כֹּה עָצוּב בִּירוּשָׁלַיִם,
מַדּוּעַ עוֹד פּוֹעֵם בִּי זֶה שֶׁלֹּא נִשְׁכַּח?

בַּלָּאט צוֹפוֹת אֲנַחְנוּ, בְּנוֹת בּוּכָרָה,
בָּנוֹת מֵאֶרֶץ רְחוֹקָה,
אֶל הַחוֹמוֹת מִשָּׁם גָּלוּת נִגְזָרָה,
אֶל חֳרָבוֹת שְׁחֹרוֹת שֶׁל עִיר הָעַתִּיקָה.

הַיְדַעְתֶּם?
אֲנִי זָהֳרָה,
אֲנִי זָהֳרָה מֵאֶרֶץ רְחוֹקָה.
מֵעֵבֶר יָם וָהַר
אֲנִי מֵעִיר בּוּכָרָה,
אֲבָל בֵּיתִי בָּעִיר הָעַתִּיקָה.

קוֹדְרוֹת שָׁם הַחוֹמוֹת,
אַלְפֵי שָׁנִים הִטְבִּיעוּ חוֹתָמָן עַל אֶבֶן,
וּבְנוֹת בּוּכָרה כְּיוֹנוֹת הוֹמוֹת
יוֹצְאוֹת בְּעֶרְגָּתָן, עֶרְגַּת אִשָּׁה אוֹהֶבֶת.

הַיְדַעְתֶּם...

עֲנֶנֶת טַל יוֹרֶדֶת עַל עֵינֵינוּ;
וּבְרֶדֶת לַיְלָה – בִּדְמָמָה
נַסְתִּיר פָּנִים מִתַּחַת צְעִיפֵינוּ,
נֵצֵא וְנִתְבּוֹנֵן יָשָׁר אֶל הַחוֹמוֹת.

הָיָה אֶחָד – נִפְגַּשְׁנוּ עֶרֶב, עֶרֶב,
לִבִּי הָיָה בִּזְרוֹעוֹתָיו,
וּבְבוֹא הַיּוֹם חָבַשׁ מִצְנֶפֶת גֶּרֶב,
בִּסְוֶדֶר שֶׁסָּרַגְתִּי צַוָּארוֹ עָטַף.

וְהוּא הָלַךְ אֶל הַחוֹמוֹת הַלָּלוּ
בְּעוֹד אֲנִי לוֹ מְחַכָּה.
נָפַל, כַּאֲשֶׁר רַבִּים מֵהֶם נָפָלוּ
עַל אֲבָנִים אֲשֶׁר בָּעִיר הָעַתִּיקָה.

הַיְדַעְתֶּם...
*******************
זוּלָתֵנוּ מִי יוֹדֵעַ
בִּדְמָמָה לָשֵׂאת כָּל טֹרַח,
לְיַשֵּׁר גַּבְנוּן כָּל אֹרַח
וּלְבָרֵךְ רִתְמַת הָעֹל.

זוּלָתֵנוּ מִי יוֹדֵעַ
גִּבְעוֹת חוֹל הֲפֹךְ לְחֹרֶשׁ
בְּחֵיק סֶלַע הַכּוֹת שֹׁרֶשׁ,
רִגְבֵי אֶבֶן קוּם וּגְאֹל!

זוּלָתֵנוּ מִי יוֹדֵעַ
זְחֹל כַּצָּב וְטוּס כַּנֶּשֶׁר,
צֶקֶת כְּבִישׁ וּמְתֹחַ גֶּשֶׁר
עַל עֶבְרֵי תְּהוֹם וּשְׁאוֹל!
*******************
זוּלָתֵנוּ מִי יוֹדֵעַ
בִּדְמָמָה לָשֵׂאת כָּל טֹרַח,
לְיַשֵּׁר גַּבְנוּן כָּל אֹרַח
וּלְבָרֵךְ רִתְמַת הָעֹל.
לְיַשֵּׁר גַּבְנוּן כָּל אֹרַח
וּלְבָרֵךְ רִתְמַת הָעֹל.

זוּלָתֵנוּ מִי יוֹדֵעַ
גִּבְעוֹת חוֹל הֲפוֹךְ לְחֹרֶשׁ
בְּחֵיק סֶלַע הַכּוֹת שֹׁרֶשׁ,
רִגְבֵי אֶבֶן קוּם וּגְאֹל!

זוּלָתֵנוּ מִי יוֹדֵעַ
זְחֹל כַּצָּב וְטוּס כַּנֶּשֶׁר,
צֶקֶת כְּבִישׁ וּמְתֹחַ גֶּשֶׁר
עַל עֶבְרֵי תְּהוֹם וּשְׁאוֹל!
צֶקֶת כְּבִישׁ וּמְתֹחַ גֶּשֶׁר
עַל עֶבְרֵי תְּהוֹם וּשְׁאוֹל!
*******************
זוּם גַּלִּי גַּלִּי גַּלִּי
זוּם גַּלִּי גַּלִּי
הֶחָלוּץ לְמַעַן עֲבוֹדָה
עֲבוֹדָה לְמַעַן הֶחָלוּץ.
*******************
זוּם זוּם זוּם זוּם
זוּם זוּם זוּם זוּם
הִתְחַתֵּן לוֹ זְבוּב עִם צִרְעָה.
לָקַח אוֹתָהּ, חִבֵּק אוֹתָהּ, 
נִשֵּׁק אוֹתָהּ, שָׁלוֹשׁ נְקֻדּוֹת...
*******************
זִים-זוּם-זוּם, אָבִיב הִגִּיעַ,
כָּל הַיָּשֵׁן מֵקִיץ.
חִישׁ נֵצֵא מִן הַכַּוֶּרֶת
וְנִשְׁתֶּה צוּף מִיץ.

ט"וּ בִּשְׁבָט, עָבַר הַחֹרֶף
וְלַקֹּר בָּא קֵץ.
ט"וּ בִּשְׁבָט, הַיּוֹם יָגִילוּ
פֶּרַח-חֵן וָעֵץ.

זִים-זוּם-זוּם, שָׁנָה טוֹבָה,
הַיּוֹם יוֹם רֹאשׁ הַשָּׁנָה,
תְּאֵנָה, תְּנִי מִיץ מְעַט,
לִכְבוֹד הֶחָג מָנָה.

סְלַחְנָה לִי, בְּנוֹת כַּוֶּרֶת,
סְלַחְנָה לַזְּקֵנָה,
עֲרֻמָּה אֲנִי עוֹמֶדֶת,
כָּל-כָּךְ מִסְכֵּנָה.

זִים-זוּם-זוּם, שָׁנָה טוֹבָה,
הַיּוֹם יוֹם רֹאשׁ הַשָּׁנָה,
עֵץ-תָּמָר, תֵּן מִיץ מְעַט,
לִכְבוֹד הֶחָג מָנָה.

צַר לִי צַר, בְּנוֹת כַּוֶּרֶת,
כִּי בָּאתֶן הֲלוֹם;
עַד אֲשֶׁר פְּרָחִים יִהְיוּ לִי
עוֹד יִרְחַק הַיּוֹם.

זִים-זוּם-זוּם, שָׁנָה טוֹבָה,
הַיּוֹם יוֹם רֹאשׁ הַשָּׁנָה,
גֶּפֶן-חֵן, תְּנִי מִיץ מְעַט,
לִכְבוֹד הֶחָג מָנָה.

עַל הַחוֹל אֲנִי שׁוֹכֶבֶת
וְגַבִּי כָּפוּף
אֵין עָלִים לִי, אֵין פְּרָחִים לִי,
עֹפְנָה, הָלְאָה עוּף.

זִיּם-זוּם-זוּם, שָׁנָה טוֹבָה,
הַיּוֹם יוֹם רֹאשׁ הַשָּׁנָה,
שְׁקֵדִיָּה, תְּנִי מִיץ מְעַט,
לִכְבוֹד הֶחָג מָנָה.

מוּכָנָה וּמְזֻמֶּנֶת,
בֹּאנָה לַגְּבִיעִים,
שְׁתֶינָה מִיץ, וּשְׁתֶינָה עוֹד
אֱמֹרְנָה: לְחַיִּים!
*******************
זָכוֹר אֶת-הַיּוֹם הַזֶּה 
אֲשֶׁר יְצָאתֶם מִמִּצְרַיִם
מִבֵּית עֲבָדִים
*******************
זְכֹר-דָּבָר לְעַבְדֶּךָ
עַל אֲשֶׁר יִחַלְתָּנִי
זֹאת נֶחָמָתִי בְעָנְיִי
כִּי אִמְרָתְךָ חִיָּתְנִי
זֵדִים הֱלִיצֻנִי עַד-מְאֹד
מִתּוֹרָתְךָ לֹא נָטִיתִי
*******************
זְכֹר לָנֶצַח שְׁנוֹת עָמָל וָפֶרֶךְ
תּוֹךְ קַדַּחַת וּמַחְסוֹר.
לֹא נָטִינוּ מִן הַדֶּרֶךְ
עַד הֵנַפְנוּ נֵס חַיֵּי הַדְּרוֹר.

אַל נָא יִפֹּל לְבָבֵנוּ!
נֵלֵךְ בְּמִשְׁעוֹל חַתְחַתִּים
כָּל עוֹד עָצְמָה בְּקִרְבֵּנוּ
כּוֹחַ וְעֹז בַּשְּׁרִירִים.

שְׁמֹר לָנֶצַח שְׁאֵרִית גַּחֶלֶת
שֶׁנּוֹתְרָה עוֹד מִנִּי אָז
בַּל יִדְעַךְ בָּהּ שְׁבִיל תּוֹחֶלֶת
בַּעֲתִיד מִפְעַל זֶה הַנּוֹעָז.

אַל נָא יִפֹּל...
*******************
זִכְרוּ אִמְרָה:
אֵין טוֹב בְּלִי רַע,
אֵין אוֹר בְּלִי צֵל,
אֵין יוֹם בְּלִי לֵיל.
*******************
אֲנִי זְכַרְיָה בֶּן עֶזְרָא
וְלַחְמִי לַחְמָא עַנְיָא
וְגָר אֲנִי בַּמַּעְבָּרָה
אֵצֶל הַכְּבִישׁ לִנְתַנְיָה.

בַּחֹרֶף – יַא, הַקֹּר חוֹדֵר
בַּקַּיִץ – יַא, מַחְנִיק לִי
אֲבָל אֵינִי דּוֹרֵשׁ יוֹתֵר
זֶה מַה שֶּׁיֵּשׁ - מַסְפִּיק לִי.

פֹּה כָּל עָשִׁיר וְכָל עָנִי
מוֹצֵא פְּגָם אוֹ מוּם לוֹ
רַק הָאֶחָד, הַתֵּימָנִי
עוֹד לֹא חָסֵר מְאוּם לוֹ.

יַא, מִי פִּלֵּל
יַא, מִי מִלֵּל
שֶׁיִּזְכְּרֵנִי הַגּוֹאֵל?
אִם נִתְקַיֵּם מַה שֶּׁהִבְטִיחַ
וּבָא הַמֶּלֶךְ הַמָּשִׁיחַ –
הַכֹּל כְּדַאי
אִם טוֹב, אִם רַע
נְאוּם זְכַרְיָה בֶּן עֶזְרָא
זְכַרְיָה בֶּן עֶזְרָא!

לִי בְּתֵימָן הָיָה חֲמוֹר
וְהִכִּיתִיו בַּשֵּׁבֶט
וְשַׂחְתִּי לוֹ: יַא, בֶּן בְּעוֹר
רוֹכֵב עָלֶיךָ עֶבֶד...

אַךְ בַּמְּדִינָה, יַא חֲמוֹרִי
מִיהוּ אֲשֶׁר יִדְמֶה לָךְ ?
פֹּה בַּמְּדִינָה בֶּן-בְּעוֹרִי
רוֹכֵב עָלֶיךָ מֶלֶךְ.

כִּי בַּמְּדִינָה פֹּה נִגְאָלִים
כָּל הַנּוֹשְׂאִים בָּעֹל בָּהּ
וְלֹא חָשׁוּב שֶׁקְּצָת סוֹבְלִים
אִם רַק זוֹכִים לִסְבֹּל בָּהּ.

יַא, מִי פִּלֵּל...

בַּ"בּוֹלִיטִיק" עוֹדֶנִּי תָּם
אֵין לִי מֻשָּׂג כַּזַּיִת
ווֹלָא "חֵרוּת" ווֹלָא "מַפָּ'ם"
אָנָּא מִחוּץ לַבַּיִת...

כִּי הַבּוֹרֵא עָלַי גָּזַר
זְכַרְיָה דּוּן וּשְׁקֹלָה
אֶת חֲמוֹרְךָ תּוֹלִיךְ יָשָׁר
אַל תֵּט יָמִין אוֹ שְׂמֹאלָה

וְאָנֹכִי בְּתֹם שׁוֹאֵל
לָמָּה רָבִים בָּנֶיךָ
לוּ רַק יָדַעְתָּ יִשְׂרָאֵל
מַה טֹּבוּ אֳהָלֶיךָ

יַא, מִי פִּלֵּל...

אֶתְמוֹל נוֹלַד בִּי לֵב אַחֵר
נָשָׂאתִי נֵס צִיּוֹנָה
יָרַדְתִּי לִשְׂדֵה בּוֹקֵר 
בַּדֶּרֶךְ בֶּן גּוּרְיוֹנָה

אָמַרְתִּי לוֹ תִּשְׁמַע אָדוֹן
אַל נָא יִפְּלוּ פָּנֶיךָ
כָּל זְמַן שֶׁיֵּשׁ עוֹד אֵל עֶלְיוֹן
זְכַרְיָה אַחֲרֶיךָ

אָז לְבָבוֹ מִגִּיל נָדַם
וּלְשׁוֹנוֹ נָבוֹכָה:
יַא זְכַרְיָה, אַשְׁרֵי הָעָם
שֶׁיֵּשׁ לוֹ בֵּן כָּמוֹךָ

אַשְׁרֵי הָעָם וְהַמְּדִינָה 
אִם זֶה כֹּחָהּ וְזֶה אוֹנָהּ
אִם כָּךְ, הֵן לֹא לַשָּׁוְא יָרַדְתִּי
וְטוֹב הַצַּעַד שֶׁצָּעַדְתִּי
הַכֹּל כְּדַאי חֵי אֵל עֶלְיוֹן
נְאוּם הַגֶּבֶר – בֶּן גּוּרְיוֹן!

*******************
זָכַרְתִּי לָךְ חֶסֶד נְעוּרַיִךְ
אַהֲבַת כְּלוּלֹתָיִךְ
לֶכְתֵּךְ אַחֲרַי בַּמִּדְבָּר
בְּאֶרֶץ לֹא זְרוּעָה

וְזָכַרְתִּי אֲנִי אֶת בְּרִיתִי אוֹתָךְ
בִּימֵי נְעוּרָיִךְ
וַהֲקִמוֹתִי לָךְ
בְּרִית עוֹלָם

וְנֶאֱמַר
הֲבֵן יַקִּיר לִי אֶפְרַיִם
אִם יֶלֶד שַׁעֲשֻׁעִים
כִּי-מִדֵּי דַבְּרִי בּוֹ
זָכֹר אֶזְכְּרֶנּוּ עוֹד
עַל-כֵּן הָמוּ מֵעַי לוֹ
רַחֵם אֲרַחֲמֶנּוּ
נְאֻם אֲדֹנַי
*******************
זַלְמָן יֵשׁ לוֹ מִכְנָסַיִם
מַגִּיעוֹת עַד הַבִּרְכַּיִם
אִם יִפְּלוּ הַמִּכְנָסַיִם
אָז יִרְאוּ לוֹ אֶת הַ –
זַלְמָן...
*******************
בֹּקֶר וָעֶרֶב לְךָ וְעָלֶיךָ,
לְךָ וְעָלֶיךָ שָׁרוּ שִׁירָי:
סַעַר וָדֹמִי, צַהַל וּבֶכֶה,
פֶּצַע וָצֹרִי, נַחַת וּדְוָי.

יֵשׁ לֹא הִבְחַנְתִּי קוֹל מַעֲנֶךָ,
יֵשׁ וְנִתְּקָה הַשַּׁרְשֶׁרֶת כִּמְעַט,
רֶגַע – וְשָׁבוּ וְשָׁרוּ עָלֶיךָ,
שָׁרוּ עָלֶיךָ, אַהַב וּשְׁאָט.

לְךָ וְעָלֶיךָ, לְךָ וְעָלֶיךָ –
זֶמֶר יָחִיד הוּא לְאֶלֶף כִּנּוֹר;
סַעַר וָדֹמִי, צַהַל וּבֶכֶה,
פֶּצַע וָצֹרִי, אֹפֶל וָאוֹר.


*******************
לֹא אוֹרְחַת גְּמַלִּים יָרְדָה לִכְרֹעַ,
לֹא דַּבֶּשֶׁת הִיא אֶל מוּל כּוֹכָב.
זֶה הָרִים, הָרִים שֶׁבַּגִּלְבּוֹעַ,
הֲרָרִים צוֹפִים אֱלֵי מֶרְחָב.
 
הֵם זוֹכְרִים אֶת לֹבֶן אֹהָלֵינוּ,
שֶׁפָּשְׁטוּ בָּעֵמֶק כְּיוֹנִים.
הֵם זוֹכְרִים אֶת מִזְבְּחוֹת לֵילֵינוּ,
שֶׁעָלוּ בְּאֵשׁ הַנִּגּוּנִים.

שִׁירוּ לִי, כִּי טוֹב לִי, טוֹב לִשְׁמֹעַ
שׁוּב כְּאָז מוּל סַהַר זֶה וּתְכוֹל.
שִׁירוּ עַד יָמוּשׁ גַּם הַגִּלְבּוֹעַ
וְיֵצֵא עִמָּנוּ בְּמָחוֹל.

כִּי שָׁרוּי, מֻתָּר הוּא לִי הַזֶּמֶר,
כִּי צִיּוֹת זָרַעְתִּי בְּדִמְעָה.
כִּלְרוֹעִים בְּחַג שֶׁל גֵּז הַצֶּמֶר
לָנוּ הַתַּגְמוּל 
וְהַתְּרוּמָה.

שׁוּב כְּאָז לָבָן הוֹלֵךְ הַסַּהַר
וּמוֹשֵׁךְ בְּקֶרֶן הַיּוֹבֵל.
שׁוּב כְּאָז הַלֵּב פּוֹתֵחַ שַׁעַר,
וְנִדְמֶה לָעַד לֹא יִנָּעֵל.
 
אֵיךְ הַיּוֹם קְסוּמִים וְלֹא מִיַּיִן
שַׁבְנוּ הֵנָּה בַּמִּשְׁעוֹל הַלָּז
לְחַדֵּשׁ לֶכְתֵּנוּ אֶל הָעַיִן,
לְפַעֵם שִׁירֵנוּ מִנִּי אָז.

שִׁירוּ לִי, כִּי טוֹב לִי, טוֹב לִשְׁמֹעַ
שׁוּב כְּאָז מוּל סַהַר זֶה וּתְכוֹל.
שִׁירוּ עַד יָמוּשׁ גַּם הַגִּלְבּוֹעַ
וְיֵצֵא עִמָּנוּ בְּמָחוֹל.

כִּי שָׁרוּי, מֻתָּר הוּא לִי הַזֶּמֶר,
כִּי צִיּוֹת זָרַעְתִּי בְּדִמְעָה.
כִּלְרוֹעִים בְּחַג שֶׁל גֵּז הַצֶּמֶר
לָנוּ הַתַּגְמוּל 
וְהַתְּרוּמָה.

*******************
לֹא אוֹרְחַת גְּמַלִּים יָרְדָה לִכְרֹעַ,
לֹא דַּבֶּשֶׁת הִיא אֶל מוּל כּוֹכָב.
זֶה הָרִים, הָרִים שֶׁבַּגִּלְבּוֹעַ,
הֲרָרִים צוֹפִים אֱלֵי מֶרְחָב.
 
הֵם זוֹכְרִים אֶת לֹבֶן אֹהָלֵינוּ,
שֶׁפָּשְׁטוּ בָּעֵמֶק כְּיוֹנִים.
הֵם זוֹכְרִים אֶת מִזְבְּחוֹת לֵילֵינוּ,
שֶׁעָלוּ בְּאֵשׁ הַנִּגּוּנִים.

הֵם זוֹכְרִים,
הֵם זוֹכְרִים
הֵם זוֹכְרִים עוֹד וַאֲנַחְנוּ,
הַאִם שׁוּב נִמְלָא רֹאשֵׁנוּ טַל?
וְלִבֵּנוּ זֶמֶר,
אוֹ שָׁכַחְנוּ,
אֶת אֲשֶׁר לִשְׁכֹּחַ לֹא נוּכַל!

שׁוּב כְּאָז יָקָר הוֹלֵךְ הַסַּהַר
וּמוֹשֵׁךְ כִּבְקֶרֶן הַיּוֹבֵל.
שׁוּב כְּאָז הַלֵּב פּוֹתֵחַ שַׁעַר,
וְנִדְמֶה לָעַד לֹא יִנָּעֵל.
 
אַך הַיּוֹם קְסוּמִים וְלֹא מִיַּיִן
שַׁבְנוּ הֵנָּה בַּמִּשְׁעוֹל הַלָּז
לְחַדֵּשׁ לֶכְתֵּנוּ אֶל הָעַיִן,
לְהַדְלִיק שִׁירֵנוּ מִנִּי אָז.

שִׁירוּ, שִׁירוּ, שִׁירוּ לִי, 
כִּי טוֹב לִי, טוֹב לִי, טוֹב לִשְׁמֹעַ
שׁוּב כְּאָז אוֹר סַהַר זֶה וּתְכֹל.
שִׁירוּ, שִׁירוּ, שִׁירוּ עַד יָמוּשׁ גַּם הַגִּלְבּוֹעַ
וְיֵצֵא עִמָּנוּ בְּמָחוֹל.

*******************
רֹנּוּ, רֹנּוּ, עֲמֵלִים,
‏כִּי קוֹרֵא לָנוּ הַזֶּמֶר!
זֶמֶר אֶלֶף הַדְּגָלִים –
רֹנּוּ, רֹנּוּ עַד אֵין גֶּמֶר!
‏
עוֹד לָנוּ כּוֹחַ רַב
‏אַךְ יָדֵינוּ בִּנְחֻשְׁתַּיִם,
הַךְ לִבֵּנוּ שִׁבְעָתַיִם,
הַךְ לִבֵּנוּ לַקְּרָב!
‏
רֹנּוּ, רֹנּוּ, עֲמֵלִים,
‏כִּי קוֹרֵא לָנוּ הַזֶּמֶר!
זֶמֶר אֶלֶף הַדְּגָלִים –
רֹנּוּ, רֹנּוּ עַד אֵין גֶּמֶר!

*******************
זֶמֶר הַלֵּל יָרֹן לְבָבְךָ
*******************
מִסֵּתֶר הַוָּאדִי מֵגִיחַ הַלַּיִל
דְּמָמָה מִתְרַפֶּקֶת עַל כְּפָר
רַק רוּחַ מֵעֵבֶר הַגְּבוּל עֲלֵי תַּיִל
פּוֹרֶטֶת אֶת זֶמֶר הַסְּפָר

חֲגֹר נַחֲגֹר אֶת חוֹמַת הַגְּבוּלוֹת
מַחֲגֹרֶת אָדָם וְעָמָל
חֲגֹר נַחֲגֹרָה הָרִים וְחוֹלוֹת
נַחֲגֹר לוֹ לַסְּפָר בֶּאֱיָל


*******************
אֶת זֶמֶר הַפְּלֻגּוֹת נָשִׁיר נָא לְמַזְכֶּרֶת,
אָפֵל, אָפֵל הַוָּאדִי: הַמִּשְׁמָר, הָכֵן!
הָלְכָה, הָלְכָה פְּלֻגָּה בַּלַּיְלָה בְּשַׁרְשֶׁרֶת,
הָלְכָה פְּלֻגַּת שָׂדֶה לָאֵשׁ וְלַמָּגֵן.

חַכִּי לָנוּ, אַרְצִי, בְּמִשְׁעוֹלֵי הָרַיִךְ,
חַכִּי לָנוּ בִּשְׂדוֹת הַלֶּחֶם הָרְחָבִים!
אֶת שְׁלוֹם הַמַּחֲרֵשָׁה נָשְׂאוּ לָךְ בַּחוּרַיִךְ,
הַיּוֹם הֵם לָךְ נוֹשְׂאִים שָׁלוֹם עַל הָרוֹבִים.

פְּלֻגָּה - עֲלִי, עֲלִי בָּהָר
פְּלֻגָּה - כָּבוֹשׁ תִּכְבֹּשִׁי!
בִּמְקוֹם שָׁם אִישׁ עוֹד לֹא עָבַר,
שָׁם יַעַבְרוּ הַפוֹ"שִׁים.
לְמַעַן אֵם וּבֵן וָאָב הַסּוֹלְלָה נָקִימָה!
פְּלֻגָּה, לֹא תַּם, לֹא תַּם הַקְּרָב
פְּלֻגָּה, צָעוֹד קָדִימָה!

לַשָּׁוְא, לַשָּׁוְא אָמְרוּ: רַק הַיָּמִים הֵם לָנוּ,
לַשָּׁוְא אָמְרוּ: לְאֵשׁ וָשֹׁד נִדּוֹן הַלֵּיל,
הַלַּיְלָה וְהַיּוֹם רַק לַחַיִּים נִתָּנוּ,
הַלַּיְלָה וְהַיּוֹם הֵם אֶרֶץ יִשְׂרָאֵל!

מִן הַשְּׁפֵלָה בַּחוֹף וְעַד גִּדְרוֹת הַתַּיִל,
וּמִנִּקְרוֹת הָרִים וּמִבְּקָעוֹת וָגַיְא,
נָשִׁיב לָךְ אֶת הַיּוֹם, אַרְצִי, וְאֶת הַלַּיִל,
נָשִׁיבָה לָךְ אוֹתָם לְמַעַן כָּל הַחַי!

פְּלֻגָּה...

כִּי לֹא לַשָּׁוְא, אָחִי, חָרַשְׁתָּ וּבָנִיתָ,
לַנֶּפֶשׁ וְלַבַּיִת לָנוּ מִלְחָמָה!
גּ'וֹעָרָה, תֵּל עָמָל, כִּנֶּרֶת וַחֲנִיתָה,
אַתֶּן לָנוּ דְּגָלִים, וְאָנוּ הַחוֹמָה.

כִּי לֹא נָשׁוּב אָחוֹר, וְדֶרֶךְ אֵין אַחֶרֶת,
אֵין עַם אֲשֶׁר יִסּוֹג מֵחֲפִירוֹת חַיָּיו.
הָלְכָה, הָלְכָה פְּלֻגָּה בַּלַּיְלָה בְּשַׁרְשֶׁרֶת,
פָּנַיִךְ, מוֹלַדְתִּי, הוֹלְכִים אִתָּם בַּקְּרָב!

פְּלֻגָּה...
*******************
זֶמֶר זֶמֶר לָךְ
זֶמֶר זֶמֶר לָךְ
זֶמֶר לָךְ מְכוֹרָתִי, מְכוֹרָתִי
הַמַּעְגָּל סוֹבֵב
זֶמֶר לָךְ דּוֹבֵב
זֶמֶר לָךְ מְכוֹרָתִי, מְכוֹרָתִי
 
הֲרָרַיִךְ הֵמָּה יִשְׂמָחוּ
עֵת מְחוֹל הַהוֹרָה יִסְעַר
אֶלֶף פְּרָחִים לְפֶתַע יִפְרָחוּ
יְכַסּוּ אֶת עֵין הַמִּדְבָּר

הוֹרָה הוֹרָה לָךְ
הוֹרָה הוֹרָה לָךְ
הוֹרָה לָךְ מְכוֹרָתִי, מְכוֹרָתִי
הַמַּעְגָּל סוֹבֵב
הוֹרָה לָךְ דּוֹבֵב
הוֹרָה לָךְ מְכוֹרָתִי, מְכוֹרָתִי

הֲרָרַיִךְ הֵמָּה יִשְׂמָחוּ...

תֶּלֶם תֶּלֶם לָךְ
תֶּלֶם תֶּלֶם לָךְ
תֶּלֶם לָךְ מְכוֹרָתִי, מְכוֹרָתִי
הַמַּעְגָּל סוֹבֵב
תֶּלֶם לָךְ דּוֹבֵב
תֶּלֶם לָךְ מְכוֹרָתִי, מְכוֹרָתִי

הֲרָרַיִךְ הֵמָּה יִשְׂמָחוּ...
*******************
שָׂאֵנוּ בְּתֹף, בְּכִנּוֹר וּבְחָלִיל!
שָׂאֵנוּ בַּמָּחוֹל וּבַשִּׁירִים!
חַגֵּנוּ כִּי טוֹב – הַךְ לוֹ, זֶמֶר! הַך בַּצְלִיל!
שָׂאֵנוּ, זֶמֶר-חַג-שֶׁלַּכְּפָרִים...

תְּפִלַּת שְׂדוֹתֵינוּ הִזְהִיבָה הַדָּגָן
וְכֶרֶם וָגַן יִרְעַשׁ פִּרְיָם.
פָּרוּ עֲדָרֵינוּ, לוּלֵנוּ – לָבָן.
טַפֵּנוּ בְּרֶנֶן – הִנָּם!
*******************
שׁוּב יָרַדְנוּ אֶל הָעַיִן
לִשְׁאֹב מַיִם בְּשָׂשׂוֹן:
כִּי הֵנִיבוּ שְׂדוֹתֵינוּ
וּבֹרְכוּ עַשְׁתְּרוֹת הַצֹּאן.

יַעֲלֶה נָא רִנּוּנֵנוּ
תַּעֲלֶה נָא תְּפִלַּת רָצוֹן:
כִּי יָשׁוּבוּ מִכְּנַף אָרֶץ
כָּל אַחֵינוּ בֶּהָמוֹן!

שִׁירוּ, שִׁירוּ שִׁיר תּוֹדָה
לְבִרְכַּת הָעֲבוֹדָה
שִׁירוּ שִׁירוּ עַל הָעַיִן
שִׁיר חֶדְוָה וְחֶדְוָתַיִם!
*******************
שִׁירוּ, שִׁירוּ שִׁיר תּוֹדָה
לְבִרְכַּת הָעֲבוֹדָה! 

שׁוּב יָרַדְנוּ אֶל הָעַיִן
לִשְׁאֹב מַיִם בְּשָׂשׂוֹן:
כִּי הֵנִיבוּ שְׂדוֹתֵינוּ
וּבֹרְכוּ עַשְׁתְּרוֹת הַצֹּאן.

שִׁירוּ, שִׁירוּ שִׁיר תּוֹדָה
לְבִרְכַּת הָעֲבוֹדָה!

יַעֲלֶה נָא רִנּוּנֵנוּ
תַּעֲלֶה תְּפִלַּת רָצוֹן:
כִּי יָשׁוּבוּ מִכְּנַף אֶרֶץ
כָּל אַחֵינוּ בֶּהָמוֹן!

שִׁירוּ...

*******************
הֶאָח, סַבָּלִים,
הֶאָח, סַפָּנִים,
מוֹתְחֵי חֲבָלִים
עַד שִׂיא הַתְּרָנִים.
כְּמוֹ בַּנְּבָלִים
מֵיתְרֵי הָרְנָנִים
עֲנוּ עִם גַּלִּים
פָּנִים אֶל פָּנִים:

הַלְלוּ-יָם, הַלְלוּ-יָהּ,
הַלְלוּ-יָהּ, הַלְלוּ-יָם.

הָעִירוּ שְׁחָרִים
בְּיָם אֵין סוֹפִים
עַל חֹד הֶהָרִים
הָרֵי הַקְּצָפִים
מוּצְפֵי זְהָרִים
עִם שֶׁמֶשׁ עָפִים.
שְׂאוּ כַּנְּשָׁרִים
רִשְׁפֵי הַשְּׂרָפִים.

הַלְלוּ-יָם...

אִם סַהַר יַכְסִיף
רֻכְסֵי הַגַּלִּים,
עָנָן אִם יָעִיב
צִיֵּי חַשְׁמַלִּים
מַצְפֵּן לֹא יַכְזִיב,
כּוֹכָב לֹא יַעֲלִים
מִכֶּם הַנָּתִיב
אֶל כָּל הַנְּמָלִים.

הַלְלוּ-יָם...
*******************
הֵי זֶמֶר כְּפָרִים, מִמָּנָרָה בֶּהָרִים
עַד אֵילַת לְחוֹפֵי עֲרָבָה.
לִגְבוּלֵךְ, אֲדָמָה, הִפְקַדְתִּי שׁוֹמְרִים – 
אַתְּ הֲיִי לְאַלְפֵי רְבָבָה.
*******************
שְׁקִיעָה נוּגָה, הַיָּם אוֹבֵד בָּעֲרָפֶל, 
וְדוּמִיָּה גְּדוֹלָה;
הָרוּחַ נָח עַל סִפּוּנֵנוּ הָאָפֵל,
כּוֹכָב רִאשׁוֹן עָלָה.

וְאַתְּ נִצֶּבֶת מִנֶּגֶד
בְּשׁוּלֵי הַשְּׁחָקִים בַּלֵּילוֹת.
וְאַתְּ נִצֶּבֶת מִנֶּגֶד
בְּחִיּוּךְ בְּעֵינַיִם כְּחֻלּוֹת...

נָא זִכְרִי, רַב-חוֹבֵל שָׁב אֵלַיִךְ;
בִּסְפִינָה רְדוּפַת בְּכִי וּשְׁכוֹל,
הוּא יַגִּיעַ, יַלְדֹּנֶת, אֵלַיִךְ,
וְהַסַּהַר יָאִיר בְּדַרְכּוֹ...

הַלַּיִל רַד, פִּתְאוֹם גָּוְעוּ הַמֶּרְחַקִּים 
כְּלַחַשׁ אִילָנוֹת,
כּוֹכָב בּוֹדֵד נִדְלַק לְפֶתַע בַּשְּׁחָקִים 
לְזֵכֶר הַסְּפִינוֹת.

אֶשְׁתֶּה, אָחוֹת, לְחַיַּיִךְ –
מִכְּבָלִים, מִגִּדְרוֹת הַבַּרְזֶל,
עוֹד אֶזְכֹּר חִיּוּכַיִךְ
בְּלֵילוֹת עֲטוּפֵי עֲרָפֶל.

וְעֵת הָאִי הַבּוֹדֵד יִכְלָאֵנִי,
כִּסּוּפַי עוֹד יַפְלִיגוּ עִם לֵיל,
וְיֹאמְרוּ לָךְ: יַלְדֹּנֶת, הִנֵּנִי,
שׁוּב אֵלַיִךְ חָזַר רַב-חוֹבֵל...
*******************
חוּר, כַּרְפַּס וּתְכֵלֶת
לִבְשִׁי נָא, תֵּל-אָבִיב;
הֶאָח יִקְרָא כָּל יֶלֶד,
רוֹכֵב עַל שְׁכֶם אָבִיו.

פָּרָה תִּרְקֹד בָּרֶפֶת,
וְדָג יִצְהַל בַּיָּם;
וְשֵׁם וְחָם וְיֶפֶת
יָשִׁירוּ לִקְרָאתָם.

יִקְנֶה כָּל אִישׁ בְּגֶרֶשׁ
חֲצוֹצְרַת נְיָר;
וְכָל בִּגְתָּן וָתֶרֶשׁ
יֵצֵא מִן הַמִּסְתָּר.

עַל בַּהַט וְסֹחֶרֶת,
עִם בּוּץ וְאַרְגָּמָן,
תִּרְקֹד וַשְׁתִּי הַגְּבֶרֶת
בִּלְבוּשׁ "אָזְנֵי הָמָן".

אֲחַשְׁוֵרוֹשׁ עִם דֶּגֶל
עַל חַרְבוֹנָה יָטוּס;
הָמָן יֵלֵךְ בָּרֶגֶל
וּמָרְדְּכַי עַל סוּס.

אֶסְתֵּר בַּת אֲבִיחַיִל
תּוּבַל בַּכִּרְכָּרָה;
תִּצְרַח כָּל קֶרֶן-אַיִל
וְכָל קַרְנֵי-פָּרָה.

אַךְ זֶרֶשׁ, הָהּ, בְּאֵבֶל,
הַלֵּב בָּהּ מִתְפַּלֵּץ;
הָמָן מוּכָן לַחֶבֶל –
אַךְ אֵין בָּעִיר כָּל עֵץ.

וּבְנֵי הָמָן עֲשֶׂרֶת,
כֻּלָּם חִוְרִים כְּסִיד;
וְכָל חֲמוֹר וָפֶרֶד
מַעֲשֵׂי תָּקְפָּם יַגִּיד.


*******************
חַג הַפֶּסַח, חַג אָבִיב!
חַג הַפֶּסַח, חַג חָבִיב!
שִׂמְחַת חַג
סְעֻדַּת חַג
יַיִן, מַצּוֹת וְגַם דָּג

חַג הַפֶּסַח, חַג אָבִיב!
חַג הַפֶּסַח, חַג חָבִיב!
______
______
בֶּאֱגוֹזִים נְשַׂחֵקָה
חַג הַפֶּסַח, חַג אָבִיב!
חַג הַפֶּסַח, חַג חָבִיב!
*******************
שִׁיר לַגַּיְא וְלַגְּבָעוֹת
בַּדְּרָכִים חַג שָׁבוּעוֹת,
הַקָּצִיר בִּשְׂדֵה תְּבוּאוֹת!

בִּכּוּרֵי עָמָל וָגִיל
לְצִיּוֹן מִנְחָה נוֹבִיל –
הַךְ בַּתֹּף וּבֶחָלִיל!

בְּטַנְאֵנוּ כֹּל וָכֹל,
יְרָקוֹת, עִנְבֵי הַכְּחוֹל
גְּדִי, יוֹנָה וְתַרְנְגוֹל! 

שִׁבֳּלִים וּפְרִי אִילָן, 
דְּבַשׁ וְזַיִת רַעֲנָן, –
לִבְרָכָה כָּל הַמִּטְעָן!
*******************
אָלֶ"ף זוֹ אֶרֶץ וְתָי"ו זוֹ תּוֹצֶרֶת
תּוֹצֶרֶת הָאָרֶץ מֵאַָלֶ"ף עַד תָּי"ו
הֵן זֹאת הִיא הָאָרֶץ וְאֵין לָנוּ אַחֶרֶת
וְזֹאת הַתּוֹצֶרֶת שֶׁלָּנוּ עַכְשָׁו

אַתָּה רוֹצֶה שֹׂבַע
וַעֲלִיָּה, אָח?
מִשְּׂרוֹךְ וְעַד כּוֹבָע
לִקְנוֹת אַתָּה מֻכְרָח
רַק, אָח - מִתּוֹצֶרֶת שֶׁל אַרְצֵנוּ
רַק, אָח - פְּרִי עֻזֵּנוּ וּמִרְצֵנוּ!

תּוֹצֶרֶת הָאָרֶץ מֵאָלֶ"ף וְעַד תָּי"ו
רַק זֹאת הִיא הַתּוֹצֶרֶת שֶׁלָּנוּ עַכְשָׁו

אַתָּה רוֹצֶה שֹׂבַע
וַעֲלִיָּה, אָח?
מִשְּׂרוֹךְ וְעַד כּוֹבָע
לִקְנוֹת אַתָּה מֻכְרָח
רַק, אָח - מִתּוֹצֶרֶת שֶׁל אַרְצֵנוּ
רַק, אָח - פְּרִי עֻזֵּנוּ וּמִרְצֵנוּ!

תּוֹצֶרֶת הָאָרֶץ מֵאָלֶ"ף וְעַד תָּי"ו
רַק זֹאת הִיא הַתּוֹצֶרֶת שֶׁלָּנוּ עַכְשָׁו

רַק זֹאת הַתּוֹצֶרֶת, רַק זֹאת הִיא שֶׁלָּנוּ
שֶׁלָּנוּ עַכְשָׁו, שֶׁלָּנוּ תָּמִיד
אָז נִקְנֶה תּוֹצֶרֶת הָאָרֶץ כֻּלָּנוּ
וְכֻלָּנוּ נָשִׁיר שִׁירָה עִבְרִית 

אַתָּה רוֹצֶה שֹׂבַע
וַעֲלִיָּה, אָח?
מִשְּׂרוֹךְ וְעַד כּוֹבָע
לִקְנוֹת אַתָּה מֻכְרָח
רַק, אָח - מִתּוֹצֶרֶת שֶׁל אַרְצֵנוּ
רַק, אָח - פְּרִי עֻזֵּנוּ וּמִרְצֵנוּ!

תּוֹצֶרֶת הָאָרֶץ מֵאָלֶ"ף וְעַד תָּי"ו
רַק זֹאת הִיא הַתּוֹצֶרֶת שֶׁלָּנוּ עַכְשָׁו

*******************
הֲתִשְׁמַע קוֹלִי, רְחוֹקִי שֶׁלִּי,
הֲתִשְׁמַע קוֹלִי, בַּאֲשֶׁר הִנְּךָ –
קוֹל קוֹרֵא בְּעֹז, קוֹל בּוֹכֶה בִּדְמִי
וּמֵעַל לַזְּמַן מְצַוֶּה בְּרָכָה?

תֵּבֵל זוֹ רַבָּה וּדְרָכִים בָּה רָב.
נִפְגָּשׁוֹת לְדַק, נִפְרָדוֹת לָעַד.
מְבַקֵּשׁ אָדָם, אַךְ כּוֹשְׁלוֹת רַגְלָיו,
לֹא יוּכַל לִמְצֹא אֶת אֲשֶׁר אָבַד.

אַחֲרוֹן יָמַי כְּבָר קָרוֹב אוּלַי,
כְּבָר קָרוֹב הַיּוֹם שֶׁל דִּמְעוֹת פְּרִידָה,
אֲחַכֶּה לְךָ עַד יִכְבּוּ חַיַּי,
כְּחַכּוֹת רָחֵל לְדוֹדָהּ.
*******************
א
שִׂימִי יָדֵךְ עֲלֵי חֶרֶב,
שְׁקִי לְסוּסִי צַוָּארָיו,
לַיְלָה אַפְלִיגָה לַדֶּרֶךְ,
אַעַל עַד הַר וְכוֹכָב.

זֶמֶר קוֹרֵא לִי מִיַּעַר - 
צָבוֹעַ אוֹ נֶשֶׁר אוֹ צְבִי,
אַל תְּלַוִּינִי מְלֹא צַעַד,
אַל תִּשְׁאֲלִי לְשׁוּבִי.

אֹפֶל-עֵינַיִךְ שְׁבוּעָה לִי,
צֵל עַפְעַפַּיִךְ צִלִּי,
אִם נֶחָמָה לֹא אֶמְצָא לִי
חֶרֶשׁ יָרֹן חֲלִילִי.

שִׂימִי יָדֵךְ עֲלֵי חֶרֶב,
שְׁקִי לְסוּסִי צַוָּארָיו,
לַיְלָה אַפְלִיגָה לַדֶּרֶךְ,
אַעַל עַד הַר וְכוֹכָב.

ב
סוּס וּפָרָשׁ נֶעֶלָמוּ,
לַיְלָה נָפַל עַל לִבִּי.
שֶׁבַע שְׁנוֹת אֹמֶן פָּעַם הוּא
פַּעַם לֹא מָט בְּקִרְבִּי.

שֶׁבַע עֵינַיִם שְׁמָרוּנִי,
בַּל תְּפַתֵּנִי חִידָה.
שֶׁבַע קְנָאוֹת אֲכָלוּנִי,
אֵשׁ אַהֲבָה יְחִידָה.

ג
עֶרֶב אוֹרֵחַ הוֹפִיעַ
זָר וְרָחוֹק וְשָׁקֵט
"חֶרֶב מָצָאתִי - הוֹדִיעַ,
חֶרֶב אִישׁ-חַיִל שֶּׁמֵּת".

"בּוֹאִי" - אָמַר הָאוֹרֵחַ
"בַּית יְהִי לָךְ בֵּיתִי,
הֵן בִּלְעָדַיִךְ יָרֵחַ
רַעַל נוֹסֵךְ אֶל פִּתִּי".

"הֶבֶל, עָנִיתִי, הַשִּׂיחַ,
טֹרַח טָרַחְתָּ בִּכְדִי
דֶּלֶת גַנִּי עַל בָּרִיחַ,
פֶּרַח גַנִּי לְדוֹדִי".

דְּ
בֹּקֶר שָׁמַעְתִּי קוֹל שַׁעַט,
דַּהַר שֶׁל סוּס-אֵין-רוֹכְבוֹ.
רוּצִי, אִמִּי, אֶל הַשַּׁעַר,
הוּא לִי בְּשׂוֹרָה כִּי יָבוֹא.

אִמָּא לָחֲשָׁה וַתֹּאמַר לִי:
"מָוֶת עוֹמֵד לִי בַּחֵךְ,
כֶּתֶם שֶׁל דָּם עַל צַוָּאר לוֹ,
כְּתָם שֶׁל דָּם חֲתָנֵךְ".

דֹּמִי, אִמִּי הָאֻמְלֶלֶת!
מַה לָךְ כִּי חַי תְּבַכִּי?
קֶסֶם נִדְרוֹ מְצַלְצֵל עוֹד
חַם וְרוֹנֵן בְּחֵיקִי.

הֵ
שֶׁבַע עֵינַיִם שְׁמָרוּנִי
בַּל תְּפַתֵּנִי חִידָה,
שֶׁבַע קְנָאוֹת אֲכָלוּנִי
אֵשׁ אַהֲבָה יְחִידָה.

שֶׁבַע שָׁנִים וְעוֹד לַיְלָה
אֹדֶם אָגְרוּ שׁוֹשַׁנִּים,
שֶׁבַע שָׁנִים וְעוֹד לַיְלָה,
לַיְלָה כְּשֶׁבַע שָׁנִים.

אָז נִתְרוֹנֵן צְלִיל נְחֹשֶׁת:
זֶמֶר חָלִיל מֵהָרִים!
אוּצָה, לִבִּי, חֵץ בַּחֹשֶׁךְ!
עוּפָה, פַּרְפַּר-סַנְוֵרִים!

חוּשִׁי, צִפֹּרֶת עִוֶּרֶת - 
נוּחִי בְּסֵתֶר נוֹפוֹ,
שִׂימִי כְּנָפֵךְ עֲלֵי חֶרֶב
טֶרֶם בָּכִית עַל כְּתֵפוֹ.

אִם בֶּאֱמֶת תֹּאהֲבִיהוּ,
אִם בִּדְבָרַיִךְ אֵין שָׁוְא,
טֶרֶם נָשַׁקְתְּ עַל פִּיהוּ,
שְׁקִי לְסוּסִי צַוָּארָיו!


*******************
לָמָּה הַיּוֹם בָּעַר
עַל פְּנֵי חוֹלוֹת מִדְבָּר?
לָמָּה בַּסֶּלַע נִקְרַעַת נַעֲלִי?

מַעְלֵישׁ! זֶה לֹא אִכְפַּת!
זֶה הָיָה טִיּוּל נֶחְמָד
עַל הַוָּאדִי לַיִל כְּבָר יָרַד.

כָּכָה נִגְמַע חוֹפִים
שְׂמֵחִים וַעֲיֵפִים
אִם נִצְטָרֵךְ אָז נֵלֵךְ גַּם יְחֵפִים.

מַעְלֵישׁ...
*******************
זֶמֶר שֶׁל סַפָּן יָעִיר שַׁלְוַת יַמִּים,
שַׁחַף לְבַנְבָּן יָנוּעַ בַּמְּרוֹמִים.
מִסְתַּלְסֶלֶת וְנִפְתֶּלֶת
מַנְגִּינָה שֶׁל אוֹר וּתְכֵלֶת
וְגוֹוְעָה בִּקְצֵה הַחֶלֶד
עִם הַדִּמְדּוּמִים.
הוֹמָה שִׁירַת הַיָּם בַּדִּמְדּוּמִים.

עַל חוֹפֵי הַיָּם צוּקָיו הַנִּרְדָּמִים,
שָׁמָּה נֶעֱגָם, יָנוּעַ עַל יַמִּים.
מַה יָּתוּר בִּשְׁחוֹר הָעֶרֶב,
צְחוֹר עַלְמָה אוֹ לַהַט חֶרֶב?
יְלַוֵּהוּ חֶרֶשׁ-חֶרֶשׁ אוֹר הַדִּמְדּוּמִים,
עֲדֵי יֹאבַד הַיָּם בַּדִּמְדּוּמִים.
*******************
זַמְּרִי לִי, זַמְּרִי,
יוֹנָה תְּמִימָה,
זַמְּרִי לִי גִּיל מִתֵּימָן!

יַעֲלוּ-לוּ, יַעֲלוּ
צִיּוֹן מִזְרָחָה,
יַעֲלוּ צִיּוֹן מִזְרָחָה.
*******************
זְקֹף הַגַּב וּצְעַד קָדִימָה
גּוּף בָּרִיא, רָצוֹן אֵיתָן!
בֵּן עִבְרִי רֹאשׁוֹ יָרִימָה
אִם בּוֹ לֵב צָעִיר וָרַן.

צְבָא בְּרִיאוּת לָעָם פֹּה אָנוּ
עִם נַפְשֵׁנוּ גַּם הַגֵּו
יְהִי בָּרִיא, טָהוֹר עִמָּנוּ
לֹא נִירָא, לֹא נִירָא, 
לֹא נִירָא כָּל סֵבֶל, כְּאֵב.
*******************
שָׁם בַּחֹרְשָׁה עוֹמֵד סַפְסָל
עַנְפֵי חָרוּב פְּרוּשִׂים מֵעַל
וְשָׁם נָתַן לִי נַעֲרִי מַתְּנַת אוֹהֵב.

זֵר סִגָּלִיּוֹת הֵבִיא לִי,
כְּשֶׁנָּתַן אָמַר: "עֲנִי לִי –
לָמָּה דַּוְקָא זֵר סִגָּלִיּוֹת?"

"פֶּרַח כֹּה יָפֶה" – עָנִיתִי
"כְּמוֹתוֹ עוֹד לֹא רָאִיתִי,
אֵין יָפֶה כְּזֵר סִגָּלִיּוֹת!"
*******************
מִי בֶּן-חַיִל? מִי בַּת-חַיִל –
הֵנָּה, הֵנָּה, חֲבֵרִים!
יוֹם-טוֹב לָנוּ, חַג הַיֶּרֶק,
הָבָה-נָא נִקְלַע זֵרִים!

הוֹ-הֵידָד, הוֹ-הֵידָד,
שָׁבוּעוֹת חַג נֶחְמָד!

רַךְ הַיֶּרֶק, רַךְ הַפֶּרַח,
רַעֲנָנִים הָעֲנָפִים; –
יֶלֶד-יֶלֶד מַה זָּרִיז הוּא,
הַזֵּרִים כַּמָּה יָפִים!

הוֹ-הֵידָד...

אֶת כָּל בַּיִת נְקַשֵּׁטָה,
זֵר עַל דֶּלֶת, זֵר עַל קִיר,
בַּמַּעְגָּל נֵצֵא כֻּלָּנוּ;
כַּף נִמְחָא, נָשִׁירָה שִׁיר!

הוֹ-הֵידָד...
*******************
זִרְמוּ גַּלִּים, פֶּלֶג זְרֹם
דֶּרֶךְ הַר וְגַיְא.
לַאֲהוּבָתִי שָׂא שָׁלוֹם
בְּרָכָה עַד בְּלִי דַּי.

סַפֵּר, סַפֵּר, פֶּלֶג לָהּ 
אוֹתָהּ מָה אֹהַב,‏
כַּמָּה קְשׁוּרָה נַפְשִׁי בָּהּ 
צַעֲרִי מַה הוּא רַב.
‏
סַפֵּר, פֶּלֶג נָעִים
לָהּ אֶת גַּעְגּוּעַי דּוֹם.
בִּלְעָדֶיהָ חַיַּי מָה
סָבִיב רֵיק, שׁוֹמֵם.
*******************
זִרְמוּ מַיִם,
פֶּלֶג זְרֹם עַל כָּל הַר וָגַיְא.
אֶל אֲהוּבָתִי שָׂא
שָׂא שָׁלוֹם וּבְרָכוֹת עַד בְּלִי דַּי.

סַפֵּר לָהּ לָאֲהוּבָה
עַל רֹב גַּעְגּוּעַי
הוֹ, מַה דָּבְקָה נַפְשִׁי בָּךְ
וְלִבִּי, וְלִבִּי עָלַי דַּוָּי.
*******************
אַל תֵּחַת[.] לְחִנָּם הֵן דִּמְעוֹתַיִךְ
טָרִי עוֹד תּוֹר עֲלוּמַיִךְ, כְּאָבִיב יְלַבְלֵב
אַךְ חַכִּי, כּוֹאֵב הַלֵּב, וְאַתְּ צַחֲקִי
____ חִזְרִי, זִכְרִי לַשָּׁוְא

חַבְּקִינִי, אַמְצִינִי, נַשְׁקִינִי
יִיקַר גַּם כָּל רֶגַע כָּעֵת
אוּלַי לֹא אָשׁוּב, בּוֹאִי הָבִינִי
גָּדוֹל הַכְּאֵב מִלָּשֵׂאת
עִם שַׁחַר תָּגֹז אַהֲבָה כָּאן
___ עַד הַקַּיִץ בּוֹא סְתָיו
הַפַּעַם עוֹד פַּעַם אֶרְאֵךְ הַיּוֹם
מָחָר אַךְ לַשָּׁוְא אַךְ לַשָּׁוְא

[בית ללא מלים]
פזמון


*******************
חָבֵר חֲבֵרָה בְּיָדֵינוּ הַתּוֹרָה
נַעֲלֶה לְאַרְצֵנוּ, נַעֲלֶה
לִבְנוֹת שָׁם כְּפָרִים
לִבְנוֹת בָּתֵּי-מִדְרָשִׁים
בְּאַרְצֵנוּ, בְּאַרְצֵנוּ הַטּוֹבָה

חָבֵר חֲבֵרָה בְּיָדֵינוּ הַתּוֹרָה
נַעֲלֶה לְאַרְצֵנוּ, נַעֲלֶה
לִהְיוֹת שָׁם לְאִכָּרִים
לְתַלְמִידֵי חֲכָמִים
בְּאַרְצֵנוּ, בְּאַרְצֵנוּ הַטּוֹבָה
 
חָבֵר חֲבֵרָה בְּיָדֵינוּ הַתּוֹרָה
נַעֲלֶה לְאַרְצֵנוּ, נַעֲלֶה
וְשָׁלוֹם עֲלֵיכֶם
חֲלוּצִים לִפְנֵי הַשֵּׁם
בְּאַרְצֵנוּ, בְּאַרְצֵנוּ הַטּוֹבָה
*******************
חֶבְרַיָּא, חֶבְרַיָּא
מַה נַּעֲשֶׂה בְּלִי עֲבוֹדָה?
אֵיפֹה וְאֵיפֹה
וְאֵיפֹה נַעֲבֹד?!

בְּפֶתַח-תִּקְוָה – עֲרָבִים!
בְּנֵס-צִיּוֹנָה – בֵּדוּאִים!
בַּיֶּקֶב – בְּנֵי הָאִכָּרִים!
אֵיפֹה נַעֲבֹד?
*******************
חֶבְרַיָּא אֲנַחְנוּ
כִּצְרוֹרוֹת, כָּאֶגֶד
לִפְדוּת כֹּל הִשְׁלַכְנוּ
נַפְשֵׁנוּ מִנֶּגֶד.
לֹא מָמוֹן, לֹא שׁוֹעַ
יָרִיב אֶת רִיבֵנוּ
הֵן לָנוּ תּוֹשִׁיעַ רַק זְרוֹעַ-עֻזֵּנוּ
הֵן לָנוּ תּוֹשִׁיעַ רַק זְרוֹעַ-עֻזֵּנוּ!
*******************
נִיבִים דּוֹבְרִים אֵלַי: זִרְעִינוּ
בְּמַעֲנִית לֵבָב;
וְיוֹם יַגִּיעַ וְהָיִינוּ
לְשִׁבֳּלֵי זָהָב.

וְיֶלֶד רַךְ יָבוֹא אֵלַיִךְ
פִּרְחֵי דָגָן לָבֹר,
וְהֵלֶךְ דַּל בִּמְלִילוֹתַיִךְ
רַעֲבוֹנוֹ יִשְׁבֹּר.

חֲרֹשׁ, חוֹרֵש, וּזְרַע, זוֹרֵעַ,
בְּמַעֲנִית הַלֵּב,
וּבוֹאוּ, בּוֹאוּ, זָר וָרֵעַ,
לְחַג קָצִיר קָרֵב.
*******************
נִיבִים דּוֹבְרִים אֵלַי: זִרְעִינוּ
בְּמַעֲנִית לֵבָב;
וְיוֹם יַגִּיעַ וְהָיִינוּ
לְשִׁבֳּלֵי זָהָב.

וְיֶלֶד רַךְ יָבוֹא אֵלַיִךְ
פִּרְחֵי דָגָן לָבֹר,
וְהֵלֶךְ דַּל בִּמְלִילוֹתַיִךְ
רַעֲבוֹנוֹ יִשְׁבֹּר.

חֲרֹשׁ, חוֹרֵש, וּזְרַע, זוֹרֵעַ,
בְּמַעֲנִית הַלֵּב,
וּבוֹאוּ, בּוֹאוּ, זָר וָרֵעַ,
לְחַג קָצִיר קָרֵב.
*******************
נִיבִים דּוֹבְרִים אֵלַי: זִרְעִינוּ
בְּמַעֲנִית לֵבָב;
וְיוֹם יַגִּיעַ וְהָיִינוּ
לְשִׁבֳּלֵי זָהָב.

וְיֶלֶד רַךְ יָבוֹא אֵלַיִךְ
פִּרְחֵי דָגָן לָבֹר,
וְהֵלֶךְ דַּל בִּמְלִילוֹתַיִךְ
רַעֲבוֹנוֹ יִשְׁבֹּר.

חֲרֹשׁ, חוֹרֵש, וּזְרַע, זוֹרֵעַ,
בְּמַעֲנִית הַלֵּב,
וּבוֹאוּ, בּוֹאוּ, זָר וָרֵעַ,
לְחַג קָצִיר קָרֵב.
*******************
חַג אָסִיף, חַג אָסִיף
כֵּן יִרְבֶּה וְכֵן יוֹסִיף.

בַּשָּׂדֶה חָלַף קָצִיר,
וּבַכֶּרֶם תַּם בָּצִיר
וְעַתָּה עִם בּוֹא הַסְּתָו
חַג אָסִיף, נָחֹג בְּשִׁיר.

חַג אָסִיף...

בְּכַרְמִי רִמּוֹן יִנְהַר
גַּם הַזַּיִת, גַּם תָּמָר
וּבֵין יֶרֶק הֶעָלִים
כְּבָר מַמְתִּין בְּגִיל הָדָר.	

חַג אָסִיף...

עֲמֵלִים אָנוּ יוֹם יוֹם,
לֹא נִיעַף וְלֹא נִדֹּם
וּלְחַג אָסִיף נוֹבִיל
פְּרִי עָמָל וּפְרִי שָׁלוֹם.

חַג אָסִיף...

לַיּוֹגֵב וְלָאִכָּר
שְׁנַת שָׁלוֹם וּשְׁנַת מָטָר.
וְעָמֵל בְּכָל פִּנָּה
שָׂא לֶחָג אֲסִיף רִנָּה.

חַג אָסִיף...
*******************
יֶלֶד, יֶלֶד, יֶלֶד קָט
כָּל אֶחָד עִם נֵר בַּיָּד.
כָּל אֶחָד זֶה אַחַר זֶה
גִּיל בַּלֵּב וְשִׁיר בַּפֶּה:

חַג, חַג לָנוּ,
חַג טוֹב, חַג הָאוֹר!

שְׁנַיִם כֹּה נֵלֵךְ בַּצַּד,
כָּל אֶחָד עִם נֵר בַּיָּד.
אוֹר גָּדוֹל אִתָּנוּ פֹּה,
בְּכָל הָאָרֶץ נֵלְכָה כֹּה!

חַג, חַג לָנוּ...

אַרְבָּעָה נֵלֵךְ בַּצַּד,
כָּל אֶחָד עִם נֵר בַּיָּד.
לְכָל מָקוֹם שָׁם חֹשֶׁךְ יֵשׁ
נֵלְכָה-נָא, נַדְלִיקָה אֵשׁ!

חַג, חַג לָנוּ...

שְׁמוֹנָה נֵלֵךְ בַּצַּד,
כָּל אֶחָד עִם נֵר בַּיָּד.
אֵין עוֹד חֹשֶׁךְ, אֵין עוֹד שְׁחוֹר,
הָעוֹלָם מָלֵא הוּא אוֹר!

חַג, חַג לָנוּ...
*******************
חַג חַג חַג לָעֵמֶק
הַשּׁוֹכֵן בֵּין הֶהָרִים!
כָּל עוֹבְדָיו הַיּוֹם יָבִיאוּ
מִמֵּיטַב הַבִּכּוּרִים.

יָצָאנוּ לַכְּרָמִים
לִבְצֹר הָעֲנָבִים:
זֶה בּוֹצֵר וְזֶה אוֹסֵף
עֲנָבִים מִתֵּל יוֹסֵף.

יָצָאנוּ לַכְּרָמִים
לִקְטֹף אֶת הַשְּׁקֵדִים:
הַשְּׁקֵדִים טוֹבִים מְאוֹד
הַשְּׁקֵדִים מֵעֵין-חֲרוֹד.

חַג חַג חַג לָעֵמֶק...
*******************
שִׂישׂוּ, שִׂמְחוּ בִּיהוּדָה
חַג הַגֵּז הִנֵּה בָּא
אֶת הַצֹּאן גָּזְזוּ
בִּמְחוֹלוֹת רוֹעִים יָצְאוּ
שִׂישׂוּ, שִׂישׂוּ וְשִׂמְחוּ!
*******************
חַג הַיּוֹם, חַג פּוּרִים
מָלֵא גִּיל וְשִׁירִים
וְיוֹצְאִים בְּרִקּוּדִים
בַּבָּתִּים, בָּרְחוֹבוֹת
הִלּוּלָה וּמְחוֹלוֹת
אוֹר וְשִׂמְחָה לַיְּהוּדִים!
לָה לָה...

מַתָּנוֹת, מִגְדָּנוֹת
וּמִשְׁלוֹחַ מָנוֹת
יוֹצְאִים בְּרִקּוּדִים
עַלִּיזִים, מִתְחַפְּשִׂים
וּשְׂמֵחִים וְשָׂשִׂים
אוֹר וְשִׂמְחָה לַיְּהוּדִים
לָה לָה...
*******************
חַג הַיּוֹם, חַג הַיּוֹם, חַג הַפְּרָחִים!
אֶל כָּל גַּן וְאֶל כָּל כֶּרֶם,
אֶל שָׂדוֹת וּדְרָכִים
הָבָה נָא נֵצֵא כֻּלָּנוּ
וְנִתְקַשֵּׁטָה בִּפְרָחִים!
חַג הַיּוֹם, חַג הַיּוֹם, חַג הַפְּרָחִים!

כָּךְ נֵלֵךְ וְכָך נָשׂוּחַ
בָּרְחוֹבוֹת זוּגוֹת-זוּגוֹת
הוֹ, הַבִּיטוּ, גַּן הוֹלֵךְ לוֹ
וּמְטַיְּלוֹת הָעֲרוּגוֹת!
חַג הַיּוֹם, חַג הַיּוֹם, חַג הַפְּרָחִים!
*******************
שִׁיר וָשֶׁבַח לַיָּדַיִם
שֶׁקָּדְחוּ בְּאֵר הַמַּיִם.
הָעוֹפוֹת בְּרֹן כְּנָפַיִם
מְבַשְּׂרִים בְּשׂוֹרַת הַמַּיִם.
מַיִם, מַיִם, מַיִם...

הַשָּׂדוֹת בִּמְלוֹא שְׂפָתַיִם
מְבָרְכִים בִּרְכַּת הַמַּיִם.
מִתְּהוֹמוֹת וּמִשָּׁמַיִם,
רוֹנְנִים זִרְמֵי הַמַּיִם –
מַיִם, מַיִם, מַיִם...

בְּתֻפִּים וּבִמְצִלְתַּיִם
מְרַקְּדִים רִקּוּד הַמַּיִם.
הַשִּׂמְחָה כִּפְלֵי כִּפְלַיִם
לַקְּטַנִּים צְמֵאֵי הַמַּיִם –
מַיִם, מַיִם, מַיִם...
*******************
מָשׂוֹשׂ לָךְ, אֶרֶץ חֶמְדָּתֵנוּ,
עַמֵּךְ כִּי בָא לְשַׁדְמוֹתַיִךְ!
יַחְדָּיו יָרֹנּוּ בְּיוֹם חַגֵּנוּ
כָּל הֲרָרַיִךְ וַעֲמָקַיִךְ.
בְּגִיל וָשִׁיר חוֹצֵץ יָצָאנוּ,
הַמַּעְדֵּרִים עַל הַכְּתֵפָיִם;
מַתַּת הֵבֵאנוּ לָךְ כֻּלָּנוּ:
שְׁתִילֵי תִּפְאֶרֶת בַּיָּדַיִם.

לֹא עוֹד תֵּשַׁמִּי, תֵּעָצֵבִי,
שִׂמְחִי, אִמָּא, זַרְעֵךְ הַפְרִיחִי:
כְּקֶדֶם לָנוּ, אֶרֶץ צֶבִי,
הַרְבִּי צִלֵּךְ, עֲלִי, הַצְלִיחִי!
כְּגַן רָוֶה מָלֵא כָּל פֶּרִי,
שֶׁיָּד אֱלוֹהַּ נְטָעַתְהוּ –
כִּי יוֹם זִיוֵךְ בָּא, הִתְעוֹרֵרִי,
יוֹם חֲמִשָּׁה עָשָׂר בִּשְבָט הוּא!
*******************
עִמְדוּ בָּנִים, עִמְדוּ בָּנוֹת
הִנֵּה לָכֶם מִשְׁלַח-מָנוֹת!
לָה לַ-לַ לָה...
חַג פּוּרִים בָּא, חַג פּוּרִים בָּא!

הַךְ! אֶת הָמָן הַכּוּ בָּנִים!
הַךְ! אֶת הָמָן בָּרַעֲשָׁנִים!
הַךְ הַךְ הַךְ... רַשׁ רַשׁ רַשׁ...
הַכּוּ, הַכּוּ נָא! הַכּוּ, הַכּוּ נָא!

עִמְדוּ בָּנִים, עִמְדוּ בָּנוֹת
הִנֵּה לָכֶם מִגְדָּנִיּוֹת!
לָה לַ-לַ לָה...
חַג פּוּרִים בָּא, חַג פּוּרִים בָּא!

מַסֵּכוֹת לִבְשׁוּ בָּנִים
מַסֵּכוֹת עַל הַפָּנִים
לָה לָה לָה לָה...
מִי אֲנִי הַבָּא? מִי אֲנִי הַבָּא?
*******************
חַג לָנוּ חַג פּוּרִים
חַג לָנוּ טוֹב מְאוֹד
נִשְׂמַח, נָשִׁיר שִׁירִים
נִרְקֹד, נִרְקֹד, נִרְקֹד.

בְּרוּכָה מַלְכָּה אֶסְתֵּר
בָּרוּךְ מָרְדְּכַי
נָשִׁיר, נִרְקֹד מַהֵר
עַם יִשְׂרָאֵל חַי!
*******************
חַג פּוּרִים, 
חַג פּוּרִים,
חַג גָּדוֹל הוּא לַיְּהוּדִים!
מַסֵּכוֹת, 
רַעֲשָׁנִים,
שִׁיר וְרִקּוּדִים!

הָבָה נַרְעִישָׁה:
רַשׁ-רַשׁ-רַשׁ!
הָבָה נַרְעִישָׁה:
רַשׁ-רַשׁ-רַשׁ!
הָבָה נַרְעִישָׁה:
רַשׁ-רַשׁ-רַשׁ!
בָּרַעֲשָׁנִים!

חַג פּוּרִים, 
חַג פּוּרִים,
זֶה אֶל זֶה שׁוֹלְחִים מָנוֹת.
מַחְמַדִּים, 
מַמְתַּקִּים,
מֹתֶק-מִגְדָּנוֹת.

הָבָה נַרְעִישָׁה:
רַשׁ-רַשׁ-רַשׁ!
הָבָה נַרְעִישָׁה:
רַשׁ-רַשׁ-רַשׁ!
הָבָה נַרְעִישָׁה:
רַשׁ-רַשׁ-רַשׁ!
בָּרַעֲשָׁנִים!
*******************
חַג פּוּרִים הִנֵּה זֶה בָּא –
יְלָדִים נָגִילָה נָא!

חַג פּוּרִים הוּא חַג יָפֶה,
מַה נִּשְׂמַח בַּחַג הַזֶּה!

מַסֵּכוֹת עַל הַפָּנִים –
זֹאת שִׂמְחָה לַיְּלָדִים!

חַג פּוּרִים הוּא...

אֹזֶן הָמָן גְּדוֹלָה נִקַּח
וְנֹאכְלֶנָּה וְנִשְׂמַח!

חַג פּוּרִים הוּא...

הָבָה נֵצֵא בַּמַּעְגָּל –
הַיּוֹם פּוּרִים, מָחָר חֲסַל!

חַג פּוּרִים הוּא...
*******************
הַאֲזִינוּ חֶבְרַיָּא
מַעֲשֶׂה בְּחַד גַּדְיָא
הַסִּפּוּר אִישׁ לֹא בָּדָה
כָּךְ כָּתוּב בַּהַגָּדָה!

חַד גַּדְיָא...

אַבָּא אֶל הַשּׁוּק הָלַךְ
וְקָנָה גְּדִי צַח וָרַךְ
זֶה הַגְּדִי, גְּדִי עִזִּים
הוּא קָנָה בִּשְׁנֵי זוּזִים.

חַד גַּדְיָא...

הֶחָתוּל אֲרֹךְ שָׂפָם
מַחְשָׁבָה רָעָה זָמַם
אֶת הַגְּדִי תָּפַס בַּכַּף
וְטָרוֹף אוֹתוֹ טָרַף!  

חַד גַּדְיָא...

זֹאת רָאָה וְהִתְמַרְמֵר
הַכְּלַבְלַב שֶׁבֶּחָצֵר
לַזּוֹלֵל הוּא לֹא סָלַח
וְנָשׁוֹךְ אוֹתוֹ נָשַׁךְ!

חַד גַּדְיָא...

מִן הַחוּץ זִנֵּק מַקֵּל
עַל הַכֶּלֶב הִתְנַפֵּל
וּבְשֶׁצֶף רַב חָבַט
וְהִכָּה בּוֹ מִכָּל צַד!

חַד גַּדְיָא...

הִשְׁתּוֹלֵל אָז שְׁבִיב הָאֵשׁ
בַּמַּקֵּל לִנְקֹם בִּקֵּשׁ
הִתְלַקֵּחַ פִּיף וּפָּף
הַמַּקֵּל כָּלִיל נִשְׂרַף!

חַד גַּדְיָא...


שֶׁטֶף מַיִם, מַיִם גַּל
עַל הָאֵשׁ קָפַץ חִישׁ קַל
הִשְׂתָּרֵעַ רֶגַע קָט
וְהָאֵשׁ כָּבְתָה מִיָּד!

חַד גַּדְיָא...

בָּא הַשּׁוֹר אֶל הָאֲגַם
כָּל הַמַּיִם הוּא לָגַם
כָּל הַמַּיִם אֲשֶׁר בּוֹ
הוּא הִכְנִיס אֶל תּוֹךְ קִרְבּוֹ!

חַד גַּדְיָא...

הַטַּבָּח בָּחַר קָרְבָּן
אֶת הַשּׁוֹר הַגַּרְגְּרָן
הוּא הִשְׁחִיז אֶת הַסַּכִּין
אֲרוּחַת בָּשָׂר הֵכִין!

חַד גַּדְיָא...

מִשָּׁמַיִם בָּא מַלְאָךְ
וְהִפִּיל אֶת הַטַּבָּח
שֶׁמֵּאֵן רוּחוֹ עָצוֹר
וְשָׁחַט אָז אֶת הַשּׁוֹר!

חַד גַּדְיָא...

בַּשָּׁמַיִם קוֹל יִקְרָא:
"קֵץ לָרֶשַׁע קֵץ לָרַע
מִן הָאָרֶץ שֹׁד יִתַּם
וְשָׁלוֹם עַל הָעוֹלָם"!

חַד גַּדְיָא...

*******************
עַל גֶּבַע רָם, עַל רֹאשׁ הַתֵּל
חֲלִיל רוֹעֶה שָׁם מְחַלֵּל
מִזְמוֹר חָדָשׁ לְיִשְׂרָאֵל.

וְלָרוֹעֶה רַק אֹהֶל בַּד
וְלוֹ רַק גְּדִי, גְּדִי אֶחָד.
חַד גַּדְיָא, חַד גַּדְיָא!

בָּא כֶּלֶב-הַב צוֹהֵל-שׁוֹאֵל:
"הֲאֵין מָקוֹם גַּם לִי בַּתֵּל?
שָׁמוֹר אֶשְׁמֹר יוֹמָם וָלֵיל!"

עָנוּ בְּזֶמֶר פֶּה אֶחָד:
"תֵּן יָד, חָבֵר, הַב לָנוּ יָד!"
חַד גַּדְיָא, חַד גַּדְיָא!

קָפַץ וּבָא חָתוּל בִּילֵל:
"פַּנּוּ גַּם לִי מָקוֹם בַּתֵּל,
מְיָאוּ לֹא אֵשֵׁב בָּטֵל!"

עָנוּ הַשְּׁנַיִם פֶּה אֶחָד:
"בְּחֵפֶץ לֵב, חָתוּל נִכְבָּד!"
חַד גַּדְיָא, חַד גַּדְיָא!

עַל גֶּבַע רָם, עַל רֹאשׁ הַתֵּל
חֶרְמֵשׁ נוֹצֵץ וּמְצַלְצֵל
צְלִילֵי קָצִיר לְיִשְׂרָאֵל.

נָרִימָה זֶמֶר פֶּה אֶחָד,
נָנִיפָה עֹמֶר בְּשִׁיר הֵידָד!
חַד גַּדְיָא, חַד גַּדְיָא!
*******************
אָבִינוּ הַזָּקֵן הָלַךְ לַשּׁוּק לִפְנֵי שָׁנָה
וּגְדִי לָבָן, יָפֶה וָצַח בִּשְׁנֵי זוּזִים קָנָה.
בָּא הֶחָתוּל הַגַּרְגְּרָן וַיֶּאֱרֹב בַּגַּן,
נָעַץ בַּגְּדִי אֶת צִפָּרְנָיו וַיִּטְרְפֵהוּ חַי!

חַד גַּדְיָא חַד גַּדְיָא...
*******************
חוּג יֵשׁ לָנוּ, חוּג כֹּה קָטָן:
שְׁנַיִם הֵם כָּל הַחֲנִיכִים.
אִם נוֹסִיף מַדְרִיךְ לַמִּנְיָן
שְׁנַיִם אָז לִשְׁלֹשָׁה הוֹפְכִים.

אַךְ בַּסֵּפֶר הֵן כָּל הַמִּשְׂחָקִים
בְּמִסְפָּר רָחוֹק דִּמְיוֹנִי עוֹסְקִים;
פֹּה בַּסֵּפֶר אֵין אַף מִשְׂחָק אֶחָד
שֶׁלִּשְׁלֹשָׁה הוּא מְיֻעָד.

הַצָּעָה פְּשׁוּטָה אֲיַעֵץ:
גַּם אֶת הַסֵּפֶר לְקַצֵּץ,
אֶת הַמִּשְׂחָקִים לְתַקֵּן –
אָז לְשַׂחֵק נוּכַל גַּם כֵּן!

אַךְ בַּסֵּפֶר... 

בְּמוֹחִי עָלָה רַעֲיוֹן:
הֵן הַמְּחַבֵּר כְּלָל לֹא טָעָה;
נַעֲקֹר שָׁרְשׁוֹ שֶׁל הָאָסוֹן
לוּ רַק נַגְדִּיל אֶת הַתְּנוּעָה!

אַךְ בַּסֵּפֶר...
*******************
חוּט וָמַחַט, רוּצוּ יַחַד 
מִסָּבִיב סָבִיב סָבִיב
מַחַט, הִכָּנְסִי מַהֵר!
חוּט זָרִיז, אַל תְּפַגֵּר!
*******************
אֶל הַחוּלָה נַעֲפִּילָה
וּבִצּוֹתֶיהָ נְיַבֵּשׁ
אָנוּ עָלִינוּ הַגָּלִילָה
אֶת הַחוּלָה עֲלֵה וָרֵשׁ.

אָנוּ בְּיִזְרְעֶאל קָדַחְנוּ
גַּרְנוּ שָׁם בְּאֹהָלִים
אֶל הַחוּלָה נַעְפִּיל אֲנַחְנוּ
וְיִשּׁוּב חָדָשׁ נָקִים.

אֶרֶץ נֹגַהּ לִי גֶּבַע וָגַיְא
לָנוּ יָקַרְתְּ, יָקַרְתְּ בְּלִי דַּי.
אֶל הַחוּלָה נַעְפִּיל 
וְיִשּׁוּב חָדָשׁ נָקִים.
*******************
חוּלוּ, חוּלוּ, רוּחוֹת קֶדֶם,
בָּעוֹלָם תִּרְדּוּ,
בִּסְעָרָה עֵצִים הַפִּילוּ,
כָּל עָנָף גַּדְּעוּ!

תְּנַפְּצוּ, הַשְׁמִידוּ
כָּל שִׁמְשַׁת חַלּוֹן.
אִם דּוֹלֵק שָׁם נֵר בָּאֹפֶל
כַּבּוּ בְּחָרוֹן!

צִפֳּרִים הַבְרִיחוּ
מִכָּל עֵץ וּבַד.
כָּל רַכָּה וְכָל נֶחְשֶׁלֶת
תִּשָּׁמֵד מִיָּד!
*******************
חוּלוּ נָא חֶבְרַיָּה
חוּלוּ נָא חֶבְרַיָּה
חוּלוּ נָא אֶת מְחוֹל הַהוֹרָה

הֵי! הֵי! נִתְלַכֵּדָה!
הֵי! הֵי! נְרַקֵּדָה!
חוּלוּ אֶת מְחוֹל הַהוֹרָה!
הֵי הֵי...
*******************
חוֹלֵם לוֹ כְּפָרִי שׁוֹקֵט אֶל הַלֵּיל,
שְׂדוֹתֵינוּ בַּקָּמָה רוֹגְעִים.
עַל רֶכֶס הָהָר רוֹעֶה מְחַלֵּל
וְשָׁר לוֹ שִׁירֵי רוֹעִים.

עוֹלִים עַל עַרְשָׂם לָנוּם אֶת שְׁנָתָם
רוֹעִים יְגֵעֵי עָמָל.
כִּבּוּ אֶת אוֹרָם, אָפֵל חַלּוֹנָם
וְסַהַר מֵאִיר מֵעַל.
*******************
חֻלְצָה כְּחֻלָּה, וְהִיא עוֹלָה,
וְהִיא עוֹלָה עַל כָּל הָעֲדָיִים.
חֻלְצָה כְּחֻלָּה, וְהִיא עוֹלָה
בְּלִי שׁוּם סָפֵק עַל כָּל הָעֲדָיִים.

חֻלְצָה כְּחֻלָּה בְּמִפְעָלָהּ
תִּמְשֹׁךְ לִבָּם שֶׁל כָּל הַפּוֹעֲלִים.
חֻלְצָה כְּחֻלָּה, וְהִיא עוֹלָה
בְּלִי שׁוּם סָפֵק עַל כָּל הָעֲדָיִים.

*******************
חוּס אֱלֹהַי מִמְּעוֹנְךָ 
עַל חֲבַצֶּלֶת שְׁרוֹנְךָ
יַעֲבֹר עָלַי רְצוֹנְךָ 
כַּאֲשֶׁר עָבַר חֲרוֹנְךָ

שַׂגְּבֵנִי מִזְּדוֹנִי 
כִּי לְךָ לִבִּי וְעֵינִי
הַלְעוֹלָמִים עֲוֹנִי 
יַעֲמֹד בֵּינִי וּבֵינְךָ

דּוֹד מְחֵה אוֹיֵב מְעַקֵּש 
כִּי לְנֶגְדִּי הוּא לְמוֹקֵשׁ
וַעֲדֵי מָתַי אֲבַקֵּשׁ 
אוֹתְךָ עִמִּי וְאֵינְךָ

אַתְּ קְרוֹבִי מִקְּרוֹבִים 
גַּם סְבִיבֶיךָ שְׁבִיבִים
דָּר בְּכַנְפֵי הַכְּרוּבִים 
הַפְּרוּשִׂים עַל אֲרוֹנְךָ

יָדְךָ תַּנְחֶה פְּזוּרִים 
בַּעֲבוּר חֶסֶד נְעוּרִים
הֶעֱבַדְתַּנִי לְזָרִים 
וַאֲנִי כַנַּת יְמִינְךָ

גַּדְּעָה קֶרֶן מְעַנָּי 
בַּעֲבוּר שִׁמְךָ יְיָ
גּוֹאֲלִי לִגְאֹל הֲמוֹנַי 
רוּם וְהַשְׁקֵף מִמְּעוֹנְךָ

וְהַלְלוּיָהּ
*******************
חוֹף שָׁקֵט, מִפְרָשׂ קָט,
דֳּכִי רוֹעֵד, לוֹחֵשׁ בַּלָּאט
בּוֹא...

אוֹר וָחֹם וְהֵד חֲלוֹם,
גַּל בְּלִי קוֹל רוֹדֵם בַּתְּכוֹל
פֹּה...

בָּא סַפָּן בְּרוּךְ אֱלֹהַּ
וְעָגַן, מָצָא מַרְגּוֹעַ
בּוֹ...
*******************
הַקְרֵב הַמִּשְׁקֶפֶת וּקְרָא הַסַּפָּן
הֲתִרְאֶה הַכָּתוּב עַל הַצְּרִיף
צָפוֹר הַצְּפִירָה וְעָגוֹן הָעַגָן
הִכּוֹן הַמַּלָּח לְהוֹרִיד הַמִּטְעָן
הִכּוֹנוּ, פֹּה חוֹף תֵּל-אָבִיב!
הִכּוֹנוּ, פֹּה חוֹף תֵּל-אָבִיב!

הַגִּישׁוּ לַמֵּזַח בַּרְזֶל וּמַכְשִׁיר
וּבוֹאִי, הַיָּד הָעוֹבֶדֶת
הִנֵּנוּ, הִנֵּנוּ בְּכוֹחַ וָשִׁיר
אֲנַחְנוּ הָפַכְנוּ חוֹלוֹת אֱלֵי עִיר
וַנַּעַשׂ גַּם יָם לַמּוֹלֶדֶת!
וַנַּעַשׂ גַּם יָם לַמּוֹלֶדֶת!
*******************
בַּדֶּרֶךְ לַצָּפוֹן יָצָאנוּ
חֹר בַּלְּבָנָה
וְאֶת הַדֶּרֶךְ לא מָצָאנוּ
חֹר בַּלְּבָנָה
אוֹ, אוֹ, אוֹ, אוֹ,
חֹר בַּלְּבָנָה
אוֹ, אוֹ, אוֹ, אוֹ
חֹר בַּלְּבָנָה.
*******************
חֹר בַּלְּבָנָה...
*******************
חוֹרָנִי חוֹרָנִי
הוֹלֵךְ בָּרְחוֹב וְשָׁר
הוֹלֵךְ בָּרְחוֹב וְשָׁר,
וְאַחֲרָיו כּוּשִׁי קָטָן,
קָטָן כְּמוֹ עַכְבָּר.
 
תָּפַס אוֹתוֹ הַכּוּשִׁי
וְסָתַם לוֹ אֶת הַפֶּה
סָתַם לוֹ אֶת הַפֶּה,
הִשְׁכִּיב אוֹתוֹ עַל שְׂפַת הַיָּם,
דָּחַף לוֹ מַטְאֲטֵא.
*******************
חוֹרָנִי חוֹרָנִי
הוֹלֵךְ בָּרְחוֹב וְשָׁר,
וְאַחֲרָיו כּוּשִׁי קָטָן,
קָטָן כְּמוֹ עַכְבָּר.

תָּפַס אוֹתוֹ הַכּוּשִׁי
סָתַם לוֹ אֶת הַפֶּה,
הִשְׁכִּיב אוֹתוֹ עַל שְׂפַת הַיָּם,
הִכְנִיס לוֹ מַטְאֲטֵא.
*******************
חוּשׁוּ, אַחִים, חוּשׁוּ!
נָרִימָה פְּעָמֵינוּ!
טוּשׂוּ, אַחִים, טוּשׂוּ,
לְאֶרֶץ אֲבוֹתֵינוּ!

לֹא לָנוּ הַמְּנוּחָה,
לֹא לָנוּ הַמַּרְגּוֹעַ
בָּאֶרֶץ הַקְּרוּחָה
וְשִׁלְטוֹן הָאֶזְרוֹעַ!

רֵעַי בִּי יְהַתֵּלוּ
מַה לְּךָ אֶרֶץ מוֹרָשָׁה?
שָׁם אִיִּים יֵילִילוּ –
תּוּר לְךָ אֶרֶץ חֲדָשָׁה!

חוּשׁוּ, אַחִים...

אַל נָא פְתָאִים תִּתְלוֹצָצוּ!
אַל נָא בָנִים שְׁוֹכְחֵי אֵם
פֶּן בָּכֶם, אוֹי, יִפְרֹצוּ
צוֹרְרֵינוּ, צוֹרְרֵי שֵׁם...

חוּשׁוּ, אַחִים...

אִמִּי בִּי מַפְצֶרֶת:
אָנָּא בְנִי, אַל תַּשְׁלִיכֵנִי,
בִּלְתְּךָ אֲנִי, אוֹיָה, נִשְׁאֶרֶת
אֻמְלָלָה; מִי יִתְמְכֵנִי?

חוּשׁוּ, אַחִים...

אַל נָא אִמִּי הַיְּקָרָה,
אַל נָא בִי תִּפְצֹרִי!
אֵל יַחֲלִיצֵךְ מִכָּל-צָרָה –
אוֹתִי נָא בַל תַּעֲצֹרִי!

חוּשׁוּ, אַחִים...

שְׂאוּ נֵס צִיּוֹנָה
אֶל עִירֵנוּ הַחֲמוּדָה
כִּי עַל כַּנְפֵי יוֹנָה
נַעֲלֶה הָרֵי יְהוּדָה!

חוּשׁוּ, אַחִים...
*******************
חוֹשְׁלִים פֹּה, 
חוֹשְׁלִים פֹּה
לֵילוֹת וְיָמִים
טַבָּעוֹת לַשַּׁרְשֶׁרֶת
אָנוּ מַשְׁלִימִים.

חוֹשְׁלִים וּבוֹתְרִים
וְרוֹקְעִים פֹּה בְּלִי הֶרֶף
מִנְיַן טַבָּעוֹת
לַשַּׁרְשֶׁרֶת פֹּה נֵרֶב
עֲדֵי תֻּשְׁלַם, עֲדֵי תֻּשְׁלַם.
*******************
תָּמִיד, בְּיַם-אֵיבָה רוֹתֵחַ
עָמַד עַמֵּנוּ בַּמִּבְחָן –
וְגַם הַיּוֹם, בְּלֵב בּוֹטֵחַ
הוּא לַעֲמֹד תָּמִיד מוּכָן!

הַזְקֵף הָרֹאשׁ, הַדֵּק שִׁנַּיִם!
אַמֵּץ הַלֵּב – לְבַל יִזְעַק!
וְאָח אֶל אָח נַצְהִיל עֵינַיִם!
וְאָח אֶל אָח נֹאמַר: חֲזַק!

יֵדְעוּ-נָא כָּל יוֹשְׁבֵי-הַחֶלֶד,
כִּי כָּל לִבֵּנוּ לְשָׁלוֹם,
אַךְ מוּל תּוֹקֵף אֲנַחְנוּ – פֶּלֶד
וְאֶגְרוֹפֵנוּ יַהֲלוֹם!

הַזְקֵף הָרֹאשׁ...

אוֹיְבִים אֵין-סְפֹר חָרְקוּ שִׁנַּיִם,
לָטְשׁוּ חַרְבָּם צְמֵאִים לַדָּם,
אַךְ יִשְׂרָאֵל חָגַר מָתְנַיִם
וּבִגְבוּרָה קָטַע יָדָם!

הַזְקֵף הָרֹאשׁ...

יֵשׁ בֵּן וָאָב וְאָח וָרֵעַ
שֶׁלֹּא יָשׁוּבוּ אֶל בֵּיתָם...
הָעָם זוֹכֵר, הָעָם יוֹדֵעַ –
חַיִּים נָתְנוּ לוֹ בְּמוֹתָם!...

הַזְקֵף הָרֹאשׁ...
*******************
אִם אֵיד כְּמוֹ-סֶלַע –
כְּמוֹ פַּטִּישׁ אֲנִי.
וַאְנִי כְמַיִם –
אִם-תְּלָאָה רָשֶׁף;
כַּמַּיִם –
אִם-תְּלָאָה רָשֶׁף.

לִבִּי בְּבוֹאָהּ יֶחֱזַק,
כִּי הוּא כְמוֹ-סַהַר,
מְאוֹרוֹ יֶחֱזַק בַּנָּשֶׁף.

*******************
גרסת גילי שחם

מִי קוֹפֵץ וּמִתְגַּלְגֵּל? כַּדּוּר!
מִי מַדְלִיק אֶת אוֹר הַנֵּר? גַּפְרוּר!
מִי מֵנִיעַ אֶת הַכֹּל? הָרוּחַ!
וּמֶה עָגֹל טוֹב לֶאֱכֹל? תַּפּוּחַ!
מִי זֶה עָף בֵּין הַפְּרָחִים? פַּרְפַּר!
מִי מְפַחֵד מֵחֲתוּלִים? עַכְבָּר!
שֶׁמֶשׁ חַם מָתַי תָּאִיר? בַּיּוֹם!
וּמַה נֹּאמַר בְּסוֹף הַשִּׁיר? שָׁלוֹם!
*******************
בַּיָּד פִּרְחִי פּוֹרֵחַ
אַךְ אַל תַּבִּיטוּ בּוֹ,
וְרַק עַל פִּי הָרֵיחַ
קִרְאוּ נָא לִי בִּשְׁמוֹ!

פִּרְחִי בַּיָּד אָדֹם הוּא
הָרִיחוּ נָא רֵיחוֹ!
כָּל יֶלֶד יִקָּחֵהוּ
אִם אַךְ יִקְרָא בִּשְׁמוֹ.
*******************
אָשׂוּחַ בְּתֹם,
רוּחִי עָלַי טוֹבָה,
אֶל הַשָּׂדֶה אָבוֹא
לְעֵת זְרִיחַת הַחַמָּה.
זְקוּפָה נָאָה, 
חִטָּה זְהֻבָּה
בֵּין שְׁבִילֵי שָׂדוֹת
שֶׁל שִׁבֳּלֵי קָמָה.

וְעֵת אֶפְסַע,
בָּאֹפֶק שָׁם יָהֵל
כּוֹכַב עַרְבִּית רִאשׁוֹן
יָאִיר בְּזֹהַר הַלֵּיל.
מִלּוֹת שֶׁל פָּז
יַבִּיעַ שְׂדֵה מוֹלֶדֶת,
רֹב חֶדְוָה וָאֹשֶׁר
הֵן לִי הוּא יְאַחֵל.

אשוח בתום,
רוחי עלי טובה,
אצפה למרחקים
הרהור בלב יעלה.
ברתת תרחש, 
חיטה זהובה
במרחב השדה
באופק יעלם.
*******************
כָּל פּוֹעֵל וּפָקִיד,
אִם זֶה רָשׁ אוֹ אָמִיד,
מַתְחִילִים יוֹם חַיִּים בַּבְּקָרִים,
אַךְ חַיָּיו שֶׁל תַּלְמִיד
מַתְחִילִים, כְּתָמִיד,
עִם צִלְצוּל אַחֲרוֹן הַשִּׁעוּרִים.

אָז נָעוּט לַמֶּרְחָב
שֶׁבִּשְׂדוֹת הַזָּהָב
בִּדְהָרָה מוּל סוּפוֹת רוֹעֲשׁוֹת
וְנִרְקֹמָה יַחְדָּיו
אֶת מַסֶּכֶת חַיָּיו
שֶׁל אָדָם בְּחֶדְוַת הַדּוֹרוֹת.
*******************
חַיָּל אֶחָד רָצָה לָצֵאת לַחֹפֶשׁ;
הַחֹפֶשׁ כַּיָּדוּעַ הוּא מֻגְבָּל.
פָּנָה הוּא אֶל הַסַּרְגֶּ'נְט,
הַסַּרְגֶּ'נְט אֶל הַמֵּיגֶ'ר
אָמְרוּ לוֹ: "סַע וְאַל תַּחְזֹר בִּכְלָל!"

נוֹסְעִים אָנוּ, נוֹסְעִים לַחֹפֶשׁ
לִשְׁכֹּחַ אֶת הַכֹּל!
נוֹסְעִים אָנוּ, נוֹסְעִים לַחֹפֶשׁ
לִקְרַאת שָׁבוּעַ שֶׁל צִיוִיל!

הָיָה עָלָיו לִקְנוֹת עֲבוּר הָאַבָּא,
הָיָה עָלָיו לִקְנוֹת עֲבוּר הָאֵם,
לַדּוֹד וְגַם לַדּוֹדָה, לַסָּב וְגַם לַסָּבְתָא;
הָיָה עָלָיו לִקְנוֹת עֲבוּר כֻּלָּם.

נוֹסְעִים אָנוּ...
*******************
כִּמְעַט לֹא הִכַּרְתִּי
הַכִּירִי טִפְּשֹׁנֶת
אוֹי אֵיזֶה פְּגִישָׁה 
כֵּן, חֲבִיבָה, פְּגִישׁוֹנֶת
וְאֵיזֶה מִין פֶּלֶא
וְאֵיזֶה מַזָּל
וְאֵיזוֹ חַיֶּלֶת
וְאֵיזֶה חַיָּל

מִקֹּדֶם טִיַּלְנוּ כְּדֵי לְטַיֵּל
עַכְשָׁו נִתְחַיַּלְנוּ כְּדֵי לְחַיֵּל
הָיִיתָ חָתָן לִי
הָיִיתִי מוּכֶנֶת
נִהְיֵיתָ תּוֹתְחָן לִי
נִהְיֵיתִי תּוֹתְחֶנֶת

אַךְ גַּם בִּהְיוֹתֵנוּ עוֹד זוּג אֶזְרָחִים
עֵינֶיךָ יָרוּ בִּי כִּשְׁנֵי תּוֹתָחִים

בְּעִנְיָנִים הָאֵלֶּה הַיְּקָרִים
אָפְנָה אַחַת סוֹבֶבֶת וְחוֹזֶרֶת
הַתַּכְסִיסִים, חֲבִיבָה, מִשְׁתַּנִּים
אֲבָל הָאִסְטְרָטֶגִיָּה נִשְׁאֶרֶת
מִקֹּדֶם זֶה הָלַךְ לִצְלִיל הַוַּלְסִים
יָרֵחַ וְזָמִיר וּפֶרַח צִיץ
עַכְשָׁו בְּצַעֲדֵי הַקּוֹרְפּוֹרַלְסִים
אֵין פְּנַאי, חֲבִיבָה, חַת שְׁתַּיִם, בְּלִיץ
צוּרַת הַתַּכְסִיסִים אָמְנָם אַחֶרֶת
אֲבָל הָאִסְטְרָטֶגִיָּה נִשְׁאֶרֶת

קָרָאתָ לִי שְׁלוּמִיאֵל, 
קָרָאתָ לִי בִּישׁ-גַּדָּא
עַכְשָׁו אֲנִי חֶבְרֶה'מָן
רֹאשׁ הַבְּרִיגָדָה
בִּמְקוֹם שֶׁאֶפֹּל בְּיָדֵךְ אֲהוּבָה
אַשְׁרַי שֶׁנָּפַלְתִּי בִּידֵי הַצָּבָא

תָּמִיד אַחֲרַי בַּשְׂדֵרוֹנֶת הַזֹּאתִ'י
הָיִיתָ נִסְחַב בְּמַבַּט אִידִיּוֹטִי
עַכְשָׁו, חֲבִיבִי, בְּאִמּוּן וּבִטְרֶנְץ'
רוֹאָה אָנֹכִי שֶׁעָשׂוּ מִמְּךָ מֶנְץ'

שׁוּב שׁוֹלֶם עֲלֵיכֶם, עֲלֵיכֶם הַשּׁוֹלֶם
תָּמִיד אַתְּ חוֹשֶׁבֶת עָלַי כְּעַל גֹּלֶם
בִּגְלַל מַחֲשָׁבָה שֶׁכָּזוֹ גּוֹלָמִית
בֵּינֵינוּ תִּפְרֹץ מִלְחָמָה עוֹלָמִית

בָּעִנְיָנִים הָאֵלֶּה הַיְּקָרִים
אָפְנָה אַחַת סוֹבֶבֶת וְחוֹזֶרֶת
הַתַּכְסִיסִים, חֲבִיבָה, מִשְׁתַּנִּים
אֲבָל הָאִסְטְרָטֶגִיָּה נִשְׁאֶרֶת
מִקֹּדֶם זֶה נֻגַּן בְּשִׁיר הַשִּׁירִים
מִקֹּדֶם זוֹ הָיְתָה יָד עֲנֻגָּה
עַכְשָׁו בְּצַעֲדֵי הַבְּרִיגָדִירִים
תִּמְרוֹן, כִּתּוּר, קָדִימָה! נְסִיגָה!
צוּרַת הַתַּכְסִיסִים אָמְנָם אַחֶרֶת
אֲבָל הָאִסְטְרָטֶגִיָּה נִשְׁאֶרֶת

רָצִיתִי לוֹמַר לָךְ אִמְרָה כֹּה בָּנָלִית
דַּבֵּר, קוֹרְפּוֹרָל!, לֹא נָעִים, קוֹרְפּוֹרָלִית
הֵן שְׁנֵינוּ אָמְנָם חַיָּלִים, זֶה בָּרוּר
וּבְכָל-זֹאת קַיָּם הַהֶבְדֵּל הָאָרוּר

רָצִיתִי לוֹמַר לָךְ: אַתְּ כֹּה יְקָרָה לִי
שְׁטֻיּוֹת, קוֹרְפּוֹרָל! כֵּן, שְׁטֻיּוֹת, קוֹרְפּוֹרָלִית
אָחוֹרָה פָּנֹה וְצָעֹד, קוֹרְפּוֹרָל
שָׁלוֹם, קוֹרְפּוֹרָלִית, גְּזֵרַת הַגּוֹרָל

אֲבָל, קוֹרְפּוֹרָל! מַה יֵשׁ, קוֹרְפּוֹרָלִית?
לֹא כְלוּם, קוֹרְפּוֹרָל – אֵין דָּבָר, קוֹרְפּוֹרָלִית
יֵשׁ יוֹם וְגַם לָנוּ יָאִיר הַמַּזָּל
שָׁלוֹם קוֹרְפּוֹרָלִית! שָׁלוֹם קוֹרְפּוֹרָל!

בָּעִנְיָנִים הָאֵלֶּה הַיְּשָׁנִים
אָפְנָה אַחַת סוֹבֶבֶת וְחוֹזֶרֶת
הַתַּכְסִיסִים, חֲבִיבָה, מִשְׁתַּנִּים
אֲבָל הָאִסְטְרָטֶגִיָּה נִשְׁאֶרֶת
וְלֹא לַשָּׁוְא אוֹמֵר גַּם לְבָבִי לִי
שֶׁהָעִנְיָן הַזֶּה בְּכָל לְאֹם
תָּמִיד הָיָה צְבָאִי וְלֹא צִיוִילִי
אֲפִילוּ בִּימֵי שֶׁקֶט וְשָׁלוֹם
אֲפִילוּ אִם אֵין שֶׁקֶט וְשָׁלוֹם
הַתַּכְסִיסִים, חֲבִיבָה, מִשְׁתַּנִּים
אֲבָל הָאִסְטְרָטֶגִיָּה נִשְׁאֶרֶת


*******************
תְּרוּעָה, שְׁבָרִים-תְּרוּעָה,
הִנֵּה בָּא הַצָּבָא.
חַת, שְׁתַּיִם וְשָׁלוֹשׁ!
אֵין לוֹ קֵץ וְאֵין לוֹ רֹאשׁ
חַיָּלִים, חַיָּלִים
הוֹלֵךְ גְּדוּד הַנְּמָלִים,
הוֹלְכִים, הוֹלְכִים
לְאֵין מִסְפָּר
לְקוֹל הַתֹּף וְהַשּׁוֹפָר.
תְּרוּעָה, שְׁבָרִים-תְּרוּעָה,
הִנֵּה בָּא הַצָּבָא.
*******************
חַיָּלִים אַלְמוֹנִים הִנְּנוּ בְּלִי מַדִּים
וּסְבִיבֵנוּ אֵימָה וְצַלְמָוֶת.
כֻּלָּנוּ גֻּיַּסְנוּ לְכָל הַחַיִּים,
מִשּׁוּרָה מְשַׁחְרֵר רַק הַמָּוֶת.

בְּיָמִים אֲדֻמִּים שֶׁל פְּרָעוֹת וְדָמִים,
בַּלֵּילוֹת הַשְׁחֹרִים שֶׁל יֵאוּשׁ.
בֶּעָרִים, בַּכְּפָרִים אֶת דִּגְלֵנוּ נָרִים
וְעָלָיו הֲגָנָה וְכִבּוּשׁ.

לֹא גֻּיַּסְנוּ בַּשּׁוֹט כַּהֲמוֹן עֲבָדִים
כְּדֵי לִשְׁפֹּךְ בַּנֵּכָר אֶת דָּמֵנוּ.
רְצוֹנֵנוּ – לִהְיוֹת לְעוֹלָם בְּנֵי חוֹרִין;
חֲלוֹמֵנוּ – לָמוּת בְּעַד אַרְצֵנוּ.

בְּיָמִים אֲדֻמִּים...

וּמִכָּל עֲבָרִים רִבְבוֹת מִכְשׁוֹלִים
שָׂם גּוֹרָל אַכְזָרִי אֶת דַּרְכֵּנוּ,
אַךְ אוֹיְבִים, מְרַגְּלִים וּבָתֵּי אֲסוּרִים
לֹא יוּכְלוּ לַעֲצֹר בַּעֲדֵנוּ.

בְּיָמִים אֲדֻמִּים...

אִם אֲנַחְנוּ נִפֹּל בָּרְחוֹבוֹת, בַּבָּתִּים,
יִקְבְּרוּנוּ בַּלַּיְלָה בַּלָּאט;
בִּמְקוֹמֵנוּ יָבוֹאוּ אַלְפֵי אֲחֵרִים
לִלְחֹם וְלִכְבֹּשׁ עֲדֵי עַד.

בְּיָמִים אֲדֻמִּים...

בְּדִמְעוֹת אִמָּהוֹת שַׁכּוּלוֹת מִבָּנִים
וּבְדַם תִּינוֹקוֹת טְהוֹרִים
כִּבְמֶלֶט נַדְבִּיק הַגּוּפוֹת לִלְבֵנִים
וּבִנְיַן הַמּוֹלֶדֶת נָקִים.

בְּיָמִים אֲדֻמִּים...
*******************
חַיָּלִים הָיִינוּ
בְּלִי מַדִּים וָסֶרֶט.
אַמִּיצִים הָלַכְנוּ 
לוֹחֲמִים עֲשֶׂרֶת.

וּכְשֶׁנֶּעֱמַדְנוּ
עִם הַגַּב הַקִּירָה
לָהֲטָה חַרְבֵּנוּ
וְלָכֶם הֵאִירָה.

יַעַן כִּי הָלַכְנוּ
לִקְרָבוֹת אֵין זֹהַר,
יַעַן כִּי חַרְבֵּנוּ
לֹא הָיְתָה לַתֹּאַר.

כִּי נִפֹּל בַּיַּעַר,
רַעְיָה אוֹהֶבֶת, 
אַל תִּבְכִּי לַנַּעַר,
רַק כִּתְבִי מַצֶּבֶת.

חַיָּלִים הָיִינוּ...
*******************
"מַה יִּזְעַף יִתְגָּעֵשׁ
מַה יֵּהוֹם הַיָּם
הֲתָבִין סוֹד שִׂיחַ
הַגַּלִּים בְּדָכְיָם?"

מֵחוֹפֵי יָם קֶדֶם אָתָאנוּ אֲנַחְנוּ
בַּדֶּרֶךְ הָרְחוֹקָה מִהַרְנוּ לֹא נַחְנוּ
עַל בְּדֹלַח מֵימֵינוּ נָשָׂאנוּ דָּלִיָּה
מֵאֶרֶץ יְהוּדָה עֲדֵי גְּבוּל רוּסִיָּה
לֹא פַּסּוּ עוֹד חַיִּים עֲלֵי הַרְרֵי צִיּוֹן.

"מַה יִּפְעֶה הָרוּחַ
וְעָלִים יִרְעָשׁוּ
עֳפָאֵי הַתִּרְזָה
אַט יִתְלַחָשׁוּ?"

מִכַּרְמֵי עֵין גֶּדִי זֶה עַתָּה רַק בָּאתִי
צוּף פְּרָחִים בִּכְנָפַי צָרַרְתִּי נָשָׂאתִי
לַתִּרְזָה שְׁלָחַתּוּ גֶּפֶן אַדֶּרֶת:
עוֹד תִּפְרַח צַמַּרְתִּי לִצְבִי וּלְתִפְאֶרֶת
זֶה עַתָּה אַךְ נִרְאוּ עָלַי הַנִּצָּנִים.

"מַה יִּרְמֹז בְּעַפְעַפָּיו
הֵילֵל בֶּן-שָׁחַר
וְאַרְגָּמָן חַכְלִילִי
יְכַס עָבֵי צָחַר."

מִמִּזְרַח הַשֶּׁמֶשׁ אָבוֹאָה, אוֹפִיעַ
אֶל צִיּוֹן נִשְׁקַפְתִּי שָׁם שֶׁמֶשׁ יַגִּיהַּ
וּצְלָלִים יָנוּסוּ מִנִּגְהוֹת פַּרְוַיִם
וְאַבִּיט מִסָּבִיב עַל שַׁפְרִיר שָׁמַיִם
לֹא עוֹד עַנְנֵי חֹשֶׁךְ בַּת עֵינִי חָזָתָה!
*******************
א.
אֶמֶשׁ עוֹד
שָׁלוֹם בַּשָּׂדוֹת,
בְּגִדֻשַּׁת הַדָּגָן
וּבְשֶׁפַע הַגַּן.

וְעַכְשָׁו –
שְׂדוֹתֵינוּ שְׂדוֹת-קְרָב
וְלָבַשְׁנוּ מַדִּים
לְמִפְגַּשׁ חַיָּלִים.

הָאֹפֶק קוֹרֵא
וְהַצַּעַד הוֹלֵם,
עֵת עוֹבֵר בַּשָּׂדֶה
הַצָּבָא הַלּוֹחֵם.

אַךְ שֶׁמָּא –
כְּבָר מָחָר
יִפְלַח הַכַּדּוּר
אֶת חָזֶךָ, בָּחוּר,
וְתִפֹּל בַּמִּדְבָּר.

הַסּוּ! אַל-דֶּמַע אֲנַחְנוּ,
חַיִל אַל-מָוֶת.
תַּיִל אֲנַחְנוּ הָפַכְנוּ –
הָלְאָה הִמְשַׁכְנוּ!

וְאִם בַּקְּרָב פֹּל אֶפֹּלָה,
רֵעַ, אַתָּה אֶת נִשְׁקִי
לְנִקְמָתִי תִּטֹּלָה!
הַסּוּ! אַל-דֶּמַע אֲנַחְנוּ –
הָלְאָה הִמְשַׁכְנוּ.

ב.
אֶמֶשׁ עוֹד –
סְפָרִים, הַרְצָאוֹת
בְּשַׁלְוַת הַמִּדְרָשׁ,
וּמִשְׂחָק בַּמִּגְרָשׁ.

וְהַיּוֹם –
בֵּית הַסֵּפֵר מַחְסוֹם
וְלָבַשְׁנוּ מַדִּים
לְמִפְגַּשׁ חַיָּלִים.

לִבֵּנוּ הָלַם
כִּי הַשֶּׁקֶר הוּא חֵטְא:
'אָנֹכִי בֶּן י"ח',
כָּךְ הֵעִיד הַשָּׂפָם –

אַךְ שֶׁמָּא –
שָׁם בַּקְּרָב
יִפְלַח הַכַּדּוּר
אֶת חֲזֵה הַבָּחוּר
וְנָפַל בֶּן ט"ו.

הַסּוּ! אַל-דֶּמַע אֲנַחְנוּ –
חַיִל אַל-מָוֶת;
תַּיִל אֲנַחְנוּ הָפַכְנוּ –
הָלְאָה הִמְשַׁכְנוּ!

וְאִם בַּקְּרָב פֹּל אֶפֹּלָה
רֵעַ, אַתָּה אֶת נִשְׁקִי
לְנִקְמָתִי תִּטֹּלָה.
הַסּוּ! אַל-דֶמַע אֲנַחְנוּ
הָלְאָה הִמְשַׁכְנוּ!
*******************
מִן הַגְּבוּל חַיָּל פּוֹסֵעַ,
עַל לִבּוֹ כּוֹכָב נוֹהֵר.
עִם בְּאֵר [?] עָמַד מִלֶּכֶת
"תְּנִי לִשְׁתּוֹת" אֵלַי אוֹמֵר.

אָז שָׁאַבְתִּי מִן הַמַּיִם
וּמִיָּד הִגַּשְׁתִּי לוֹ,
אַךְ הִנֵּה מַמְעִיט לִשְׁתּוֹת הוּא,
בִּי הִצְמִיד אֶת מַבָּטוֹ.

לֹא אֵדַע עַצְמִי מַדּוּעַ
נֶאֱנַחְתִּי עֲמֻקּוֹת
וּפִתְאוֹם אֵלָיו אָמַרְתִּי:
"אִם צָמֵאתָ שְׁתֵה נָא עוֹד!"

הִצְטַחֵק לִי בֶּן-הַחַיִל
וַיּוֹדֶה בְּרֹב שִׂמְחָה.
עוֹד שָׁתָה הוּא אוּלַי שְׁעָתַיִם
אוֹ שָׁלוֹשׁ, אוּלַי אַרְבַּע.
*******************
חֵיל פָּרָשִׁים אָנוּ
אַף עַל פִּי שֶׁאֵין סוּסִים לָנוּ.
אִם תִּשְׁאֲלוּ עַל מִי רוֹכְבִים אָנוּ
אָנוּ רוֹכְבִים עַל הַמּוֹרִים שֶׁלָּנוּ!

*******************
סְטֵן בַּיָּדַיִם, עַיִן אֶל עָל
דּוֹר בֶּן אַלְפַּיִם, גְּבוּרָתְךָ הַמּוֹלֶדֶת תִּגְאַל!
שְׁמֹר עַל אַרְצֶךָ, קֵץ לַגָּלוּת,
נְקֹם דַּם אַחֶיךָ שֶׁנָּפְלוּ עַל מִזְבַּח הַחֵרוּת.

חֵיל צִיּוֹן, הִכּוֹן! הִכּוֹן!
אֶל הַקְּרָב הָאַחֲרוֹן!
בָּאֲוִיר, בַּיָּם וּבַיַּבֶּשֶׁת
יִתְנוֹסֵס דִּגְלֵנוּ בַּמָּרוֹם.

הָאֻמָּה נָקִים בְּדָמֵנוּ,
שְׁלוֹם הָעָם יִכּוֹן בְּאַחֲדוּת.
יִפְרְצוּ גּוֹלִים אֶל אַרְצֵנוּ
אֶל נָקָם זוֹעֵק לַפְּדוּת.

חֵיל צִיּוֹן, הִכּוֹן! הִכּוֹן!
אֶל הַקְּרָב הָאַחֲרוֹן!
בָּאֲוִיר, בַּיָּם וּבַיַּבֶּשֶׁת
נִתְבַּצֵּר, נָגֵן וְנִקֹּם.
*******************
הִנֵּה לִפְנֵי שְׁנָתַיִם הִתְגַּיַּסְנוּ
אֶת הֶעָבָר שָׂרַפְנוּ וְהָרַסְנוּ
עַכְשָׁו נַפְשֵׁנוּ בַּחֲצִי בָּסִיס
כֵּיצַד נָפַלְנוּ לְתוֹךְ עֵסֶק בִּישׁ

כִּי רַבּוֹתַי חִישְׁטְרוֹן זֶה לֹא פָּשׁוּט
דּוֹרְשִׁים מִמְּךָ תַּרְבּוּת וְאָמָּנוּת
גַּם צְחוֹק גַּם דֶּמַע, זֶמֶר וּמָחוֹל
וְגַם לִהְיוֹת חַיָּל נוֹסָף לַכֹּל.

הִיא: אֲנִי מִלִּוּוּי הַשַּׁיָּרוֹת הוּרַדְתִּי
אֲנִי לְטַבָּחִית פִּתְאֹם הָפַכְתִּי
הוּא: אוֹתִי צִוְּתוּ בְּתֹאַר שֶׁל שָׁלִישׁ
וּבַלֵּילוֹת עָשִׂיתִי בְּבַּקְשִׁישׁ

כִּי רַבּוֹתַי...

בַּזֹּאת סִיַּמְנוּ אֶת הַצָּגָתֵנוּ
לְהִתְרָאוֹת נֹאמַר לַחֲבֵרֵינוּ
וּבְתִקְוָה לָשׁוּב כָּאן בְּקָרוֹב
הֵידָד, הֵידָד תִּרְאוּ יִהְיֶה עוֹד טוֹב.

כִּי רַבּוֹתַי...
*******************
חֲלַב עִזִּים שְׁחֹרוֹת
וַחֲלַב עִזִּים לְבָנוֹת
אֶחָד הוּא!
*******************
מִי רָאָה חָלָב רוֹתֵחַ?
הוּא עוֹלֶה וּמִתְנַפֵּחַ
וְגוֹלֵשׁ,
וְגוֹלֵשׁ גּוֹלֵשׁ גּוֹלֵשׁ
מִן הַסִּיר אֶל תּוֹךְ הָאֵשׁ,
וְזוֹעֵק וְזוֹעֵק:
אוּךְ, אַךְ
אוּךְ, וְאַךְ
אָנָה מִן הָאֵשׁ אֶבְרַח?
לְאָן אֶבְרַח?
אוּךְ, אַךְ, זוֹעֵק הוּא כָּךְ
וְגוֹלֵשׁ
אֶל תּוֹךְ הָאֵשׁ.

*******************
מִי רָאָה חָלָב רוֹתֵחַ?
הוּא עוֹלֶה וּמִתְנַפֵּחַ
וְגוֹלֵשׁ וְגוֹלֵשׁ
מִן הַסִּיר אֶל תּוֹךְ הָאֵשׁ
וְזוֹעֵק: אוּךְ וְאַךְ
אָנָה מִן הָאֵשׁ אֶבְרַח?
אָנָה אָנָה אָנָה אָנָה
אָנָה מִן הָאֵשׁ אֶבְרַח?
*******************
בַּלַּיְלָה עַל מִטָּתִי
טְרָלָלָלָה לָה לָה
רָאִיתִי חֲלוֹם בִּשְׁנָתִי
טְרָלָלָה לָה-לָה-לָה לָה
בָּא כְּרוּב מִן הַשָּׁמַיִם
אָ-הָה, אָ-הָה
כְּרוּב עִם שְׁתֵּי כְּנָפַיִם
אָ-הָה, אָ-הָה

הַכְּרוּב לִי אָמַר כָּכָה:
טְרָלָלָלָה לָה לָה
כְּנָפַיִם לָךְ אֶשְׁלָחָה –
טְרָלָלָה לָה-לָה-לָה לָה
כָּמוֹנִי אָז גַּם אַתָּה,
אָ-הָה, אָ-הָה,
תָּעוּף גַּם מַעְלָה מַטָּה
אָ-הָה, אָ-הָה.

כָּךְ אָמַר לִי וְהָלַךְ
טְרָלָלָלָה לָה לָה
כְּנָפַיִם לִי לֹא שָׁלַח
טְרָלָלָה לָה-לָה-לָה לָה
הוֹי, מַלְאַךְ-הַשָּׁמַיִם,
אָ-הָה, אָ-הָה,
אֵי-אֵיפֹה הַכְּנָפַיִם?
אָ-הָה, אָ-הָה.
*******************
שִׁמְעוּ נָא רַבּוֹתַי אֶת אֲשֶׁר לִי קָרָה
אֶת אֲשֶׁר בַּחֲלוֹמִי אֶמֶשׁ לִי נִרְאָה 
פּוֹעֲלִים עִבְרִים אַלְפַּיִם
בָּאוּ מִקְצוֹת אַפְסַיִם 
בָּאוּ לְאֵם הַמּוֹשָׁבוֹת
לִקְרָאתָם כֻּלָּם יָצְאוּ
עֲבוֹדָה לָתֵת רָצוּ 
וּלְבֵית הַוַּעַד אוֹתָם הִזְמִינוּ 
סְעֻדָּה שְׁמֵנָה בָּשָׂר דָּגִים 
וְיַיִן רַב כְּמֵי פְּלָגִים 
בִּשְׁבִיל כֻּלָּם שָׁם הֵכִינוּ. 

מְחֻסְּרֵי עֲבוֹדָה תַּמּוּ כָּאן כָּלִיל
אֵינָם בִּיהוּדָה וּמַה גַּם בַּגָּלִיל 
וּשְׂכַר פּוֹעֵל עָלָה עָלָה
עָלָה עָלָה לְמַעְלָה
עָלָה עָלָה לְמַעְלָה עַד לִירָה לְיוֹם
וּמִשְׁפְּחוֹת הָאִכָּרִים
הַנָּשִׁים עִם הַגְּבָרִים 
עִם הַפּוֹעֵל בַּשָּׂדֶה עוֹבְדִים 
כֻּלָּם רַק חֶבְרַת רֵעִים 
זֶה עִם זֶה תְּמִימֵי דֵּעִים 
אֵין בֻּרְגָּנִים רַק חֲבֵרִים.



*******************
חֲלוֹמְךָ יוֹסֵף זֶה עָתָּה,
קָם וַיְהִי עַל גְּדוֹת הַחוּלָה.
הַקְּרִיאָה אֲשֶׁר קָרָאתָ,
הֲמוֹנֵי עַמְּךָ עָנוּ לָהּ!

צְלִיל הַפֶּלֶא – הַגָּלִילָה!
צְלִיל הַפֶּלֶא – הַגָּלִילָה!
אֶל הַגְּבוּל – שָׁם אַעְפִּילָה
מְחַכֶּה לְךָ הַתֶּלֶם.
צְלִיל הַפֶּלֶא – הַגָּלִילָה!
מְחַכֶּה לְךָ הַתֶּלֶם,
הַתֶּלֶם.
*******************
הִנֵּה לִי מַחְרֶשֶׁת!
גַּם אַבָּא לִי יִקְנֶה
בְּעוֹד שָׁנָה-שְׁנָתַיִם
וַדַּאי חֶלְקַת-שָׂדֶה.

אֶהְיֶה אִכָּר בָּאָרֶץ,
אִכָּר בִּשְׂדֵה גָּלִיל.
אוֹבִיל חָצִיר, אַסְפֶּסֶת
וְגַם אֶזְרָעָה נִיר.
לוּ לוּ, לוּ לוּ...

בְּגִיל אֶטָּעָה כֶּרֶם,
בְּשִׁיר אֶזְרָעָה נִיר.
וַדַּאי לֹא תַּכִּירוּנִי
בְּיוֹם אָבוֹא לָעִיר.
*******************
חָלוּץ, חָלוּץ הִנְּנִי, 
חָלוּץ רוֹעֶה רוּחַ
בְּלִי נַעַל, בְּלִי בֶּגֶד, 
בְּלִי "דָּג מָלוּחַ".

לֹא יָדַעְתִּי מֵאַיִן בָּאתִי, 
גְּדֻלָּה לֹא בִּקַּשְׁתִּי,
יֵשׁ עֲבוֹדָה, אֵין עֲבוֹדָה, 
אַךְ לֹא הִתְיָאַשְׁתִּי.

אֶת מִשְׁפַּחְתִּי כְּבָר שָׁכַחְתִּי, 
מֹשֶׁה, חַנָּה, דְּבוֹרָה,
אַחַי וְאַחְיוֹתַי הֵם 
כָּל הַמְּרַקְּדִים הוֹרָה.
*******************
לִי נִּתַּן חָלִיל קָטָן
דַּק וְרַךְ, צָנוּעַ
וְהַצַּו מֵרוֹם נִתַּן
בָּעוֹלָם לָנוּעַ

עַל כָּל עֶצֶב, עַל כָּל גִּיל
שִׁיר קָטָן הִשְׁמִיעַ
וּבְזֶמֶר הֶחָלִיל
כָּל נַפְשִׁי הִשְׁקִיעַ

אַךְ בִּשְׁאוֹן הֲמוֹן-אָדָם
נִלְחָמִים בְּזַעַם
חֲלִילִי נָדַם נָדַם
כִּי בִּלְעוֹ הָרַעַם

אֵיךְ אָשִׁיר וְעַל שְׁבִילִי
קוֹל כַּשִּׁיל וְזַיִן?
לָמָּה לָמָּה חֲלִילִי
וְשׁוֹמֵעַ אַיִן?


*******************
יֵשׁ חָלִיל נֶעֱלָם בֵּין הָרֵי הַגָּלִיל 
יֵשׁ לוֹ זֶמֶר אֶחָד בְּאַלְפֵי אֶלֶף צְלִיל.
זֶה הַזֶּמֶר לַסֶּלַע, לְפֶלֶג צוֹהֵל 
זֶה הַזֶּמֶר לַבֹּקֶר, הַזֶּמֶר לַלֵּיל.

וְיוֹדֵעַ לִבְכּוֹת הֶחָלִיל וְלִצְחֹק
יֵשׁ וְהוּא כֹּה קָרוֹב, יֵשׁ וְהוּא כֹּה רָחוֹק. 
וְנוֹדֵד מִמָּקוֹם לְמָקוֹם הֶחָלִיל
כִּי יוֹדֵעַ הֵיטֵב הוּא כָּל דֶּרֶךְ וּשְׁבִיל. 

*******************
חָלַמְתִּי חֲלוֹם כִּי נִגְאַלְנוּ פִּתְאוֹם
מֵעַבְדוּת וְגוֹלָה וְנֵכָר
וּתְכֵלֶת לָבָן מִבְּאֵר שֶׁבַע עַד דָּן
דִּגְלֵנוּ בַּגַּיְא וּבָהָר.

רָאִיתִי שָׂדוֹת בִּרְנָנָה נֶעֱבָדוֹת
וְשִׁירֵנוּ הַשִּׁיר שִׁיר עִבְרִי.
רָאִיתִי גַּנִּים פּוֹרְחִים לָעֲנָנִים
וְשֶׁלָּנוּ הַנּוֹף וְהַפְּרִי

הִרְחַקְתִּי לַיָּם וַיְקַדְּמוּנִי בַּיָּם
אֳנִיּוֹת יִשְׂרָאֵל, צִי אַדִּיר
עַל גַּבִּי, זַךְ כָּנָף
כְּמַלְאַךְ בִּלְחָנָיו
מָטוֹס יִשְׂרְאֵלִי בַּאֲוִיר

שָׁאַלְתִּי חַיָּל, חָמוּשׁ בֶּאֱיָל:
הַסִּסְמָה וְהַגְּדוּד אֵיךְ אָחוּד?
עָנַנִּי בְּאוֹן: "הַסִּסְמָה: נִצָּחוֹן
וְלִצְבָא יִשְׂרָאֵל הוּא הַגְּדוּד"

שָׁאַלְתִּי נַעֲרָה: "אֶת רֹאשֵׁךְ עֲטָרָה
שֶׁל שִׁבְעַת כּוֹכָבִים מִי הִקִּיף?"
עָנְתָה: "זֶה הָאוֹר שֶׁל מֵתִי הַגִּבּוֹר
שֶׁהַדְּרוֹר לְעַמּוֹ הוּא הֵשִׁיב"

וָאֵבְךְּ מִתְפָּעֵם: הָעוֹדֶנִּי חוֹלֵם?
כִּי הֲרֵי כָּל זֶה פֹּה לֹא יַכְזִיב
אַחִים הָבוּ יָד, לֹא אוּכַל עוֹד בָּדָד
לָשֵׂאת זֶה הַנֵּס, זֶה הַזִּיו.

חָלַמְתִּי חֲלוֹם!

*******************
חֲמִשָּׁה יָצְאוּ מוֹלֶדֶת לִבְנוֹת, 
חֲמִשָּׁה.
בַּבַּיִת עָזְבוּ אֵם וְאָחוֹת וְתִינוֹק 
וְאִשָּׁה.
 
הָלְמוּ פַּטִּישִׁים בֶּהָרִים 
וְהָלְמוּ פַּטִּישִׁים.
חֲמִשָּׁה שָׁם עָמְדוּ סָלְלוּ וְחָלְמוּ 
מְסִלּוֹת וּכְבִישִׁים.

יְרִיּוֹת פִּלְּחוּ אֶת הַבֹּקֶר פִּתְאוֹם, 
יְרִיּוֹת.
פַּטִּישִׁים בְּיָדָם בְּנַפְשָׁם הַמְּתוֹם, 
נָפְלוּ חָמֵשׁ הַגְּוִיּוֹת.

וְקָמוּ, וְקָמוּ, וְקָמוּ, וְקָמוּ, וְקָמוּ 
בַּלַּיְלָה בְּהֻצֵּת בֶּהָרִים הָאִשִּׁים
הָלְמוּ מֵחָדָשׁ חֲמִשָּׁה פַּטִּישִׁים
וּמֵאָז לֹא נָדַמּוּ.

וְיֵשׁ כִּי בּוֹקְעוֹת לִרְגָעִים אֲנָחוֹת וּלְחִישָׁה;
בַּבַּיִת עָזְבוּ אֵם וְאָחוֹת וְתִינוֹק וְאִשָּׁה.
אַף רֶגַע אֶחָד הַיָּדַיִם לֹא נָחוֹת,
חֲמִשָּׁה יָצְאוּ מוֹלֶדֶת לִבְנוֹת –
חֲמִשָּׁה.
*******************
אֶשְׁלַח כַּדּוּרִי הָרִאשׁוֹן בָּאוֹיֵב
יִרְוֶה דָּם טָמֵא וּפוֹשֵׁעַ
בְּעַד אוּקְרָאִינָה, חֶמְדַּת הַדָּרוֹם,
וּדְנְיֶפֶּר יְפֵה-נַהֲרֶיהָ!

אֶשְׁלַח כַּדּוּרִי הַשֵּׁנִי בְּעַד אִמִּי
אֶקֹּם נִקְמָתָהּ עַל כָּל שַׁעַל.
הַבַּיְתָה אָשׁוּב, אַךְ אוֹתָהּ לֹא אֶחֱבֹק;
רִטְּשׁוּהָ אַנְשֵׁי הַבְּלִיַּעַל.

שָׁלוֹחַ אֶשְׁלַח כַּדּוּרִי הַשְּׁלִישִׁי
בְּעַד אֲחוֹתִי הָאוֹהָבֶת;
סָחֲבוּ גֶּרְמָנִים אֶל הַדְּנְיֶפֶּר אוֹתָהּ,
הִפְקִירוּ לָבֹשֶׁת וָמָוֶת.

אֶשְׁלַח כַּדּוּרִי הָרְבִיעִי בְּעַד רֵעִי
יָצָאנוּ יַחְדָּיו לְמִלְחֶמֶת.
רָעוֹץ הַכַּדּוּר, בַּל תַּזּוּעִי, יָדִי,
בִּשְׁעַת הַנְּקָמָה הַזּוֹעֶמֶת.

בְּלֵב הַפָשִׁיסְטִים שָׁלוֹחַ אֶשְׁלַח
כַּדּוּר חֲמִישִׁי לֹא אַחְטִיאָה
בְּעַד הַמּוֹלֶדֶת, אַרְצִי הַיְּקָרָה,
אֲשֶׁר מֵחַיַּי אֲהַבְתִּיהָ.

אִירֶה חֲמִשָּׁה וְאֶל תּוֹךְ מַחְסָנִית
אָשִׂים מַחְסָנִית מְלַאי עוֹפֶרֶת
לְמַעַן מַלֵּא שְׁבוּעָתִי הַקְּדוֹשָׁה
בַּקְּרָב עַל אַרְצִי הַמְּפֹאֶרֶת.
*******************
חָמֵשׁ בָּנוֹת יֵשׁ לִי כָּאן
חָמֵשׁ בָּנוֹת יָצְאוּ לַגַּן
חָמֵשׁ בָּנוֹת יָצְאוּ לַגַּן
פְּרָחִים יָפִים קָטְפוּ הֵן שָׁם.

אֲגוּדָל קוֹטֶפֶת
אֶצְבַּע אוֹסֶפֶת
אַמָּה מְסַדֶּרֶת
קְמִיצָה קוֹשֶׁרֶת
וְזֶרֶת, זֶרֶת, זֶרֶת, זֶרֶת - 
לְכֻלָּן עוֹזֶרֶת.


*******************
חָמֵשׁ שָׁנִים עָבְרוּ עַל דָּן,
עָבְרוּ בְּרִקּוּדִים.
בָּטֵל יָשַׁב מֵעֲבוֹדָה
חָפְשִׁי מִלִּמּוּדִים.

שְׁלֹשָׁה הָיוּ לוֹ חֲבֵרִים:
נַבְחָן שֶׁבַּמְּלוּנָה,
חָתוּל שָׁחֹר – רַבִּי לָקִיק
וּבַשּׁוֹבָךְ יוֹנָה.

חָמֵשׁ שָׁנִים וּבַשִּׁשִּׁית
אֶל חֲבֵרָיו קָרָא:
"שָׁלוֹם נַבְחָן, שָׁלוֹם לָקִיק
שָׁלוֹם יוֹנָה צְחוֹרָה."

"אֶל בֵּית הַסֵּפֶר אֵלְכָה לִי
אֶלְמַד יוֹם יוֹם עַכְשָׁו.
חַכּוּ עַד כְּלוֹת הַלִּמּוּדִים
שׁוּב נִשְׁתַּעְשַׁע יַחְדָּיו!"
*******************
נֵלֵךְ אֶל חֵמֶת הַחֲלִילִים 
בַּפֻּנְדָּק הַהוֹמֶה.

נָרִיעַ יַחַד בְּשִׂמְחָה
לַדִּיסְקַאי וּבֵיתוֹ בְּרָכָה.
יְאוּחַל נָא לוֹ בַּמֶּה חֶפְצוֹ
כָּל אֲשֶׁר הוּא יְאַחֵל לְעַצְמוֹ.

נֵלֵךְ אֶל...
*******************
חַנָּה עַל הַחַלּוֹן יוֹשֶׁבֶת
רוֹקֶמֶת רִקְמָתָהּ עַל בַּד.
שִׁשָּׁה לָהּ תַּלְתַּלִּים עַל מֵצַח
שְׁלֹשָׁה שְׁלֹשָׁה לָהּ מִכָּל צַד.

בָּחוּר רוֹאֶה יְפַת הַתֹּאַר
מִתְלַהֵט לִבּוֹ מִיָּד
וְשֵׁשׁ נְשִׁיקוֹת אֵשׁ יַאֲצִיל לָהּ
שָׁלֹשׁ שָׁלֹשׁ לָהּ מִכָּל צַד.

בַּחוּץ עוֹבֵר בָּחוּר כָּאֶרֶז
מוּל הַחַלּוֹן טוֹפֵף לְאַט
שֵׁש שְׂעָרוֹת שְׂפָמוֹ תַּבְהֵקְנָה
שָׁלֹשׁ שָׁלֹשׁ לוֹ מִכָּל צַד.

רוֹאֶה הָאָב, מִתְמַלֵּא זַעַם
עַל מְחֻצָּף זֶה וּבִישׁ-גָּד
וְשֵׁש סְטִירוֹת יָדוֹ חוֹלֶקֶת
שָׁלֹשׁ שָׁלֹשׁ לוֹ מִכָּל צַד.
*******************
בָּאנוּ חֹשֶךְ לְגָרֵשׁ.
בְּיָדֵינוּ אוֹר וָאֵשׁ.
כָּל אֶחָד הוּא אוֹר קָטָן,
וְכֻלָּנוּ - אוֹר אֵיתָן.
סוּרָה חֹשֶךֱ! הָלְאָה שְׁחוֹר!
סוּרָה מִפְּנֵי הָאוֹר!
*******************
חֲנֻכָּה, חֲנֻכָּה
חַג יָפֶה כָּל כָּךְ
אוֹר חָבִיב מִסָּבִיב
גִּיל לְיֶּלֶד רַךְ.

חֲנֻכָּה, חֲנֻכָּה
סְבִיבוֹן סֹב סֹב
סֹב נָא סֹב, סֹב נָא סֹב
מַה נָעִים מַה טוֹב.
*******************
חֲנֻכָּה, חֲנֻכָּה, חַג מַה טּוֹב!
אוֹר, אוֹר, אוֹר לָרֹב
חֲנֻכָּה, חֲנֻכָּה לַיְּהוּדִים
גִּילוּ, שִׁירוּ, הַיְּלָדִים!

חֲנֻכָּה, חֲנֻכָּה, חַג מַה טּוֹב!
אוֹר, אוֹר, אוֹר לָרֹב
חֲנֻכָּה, חֲנֻכָּה, חַג אוֹרָה
נוֹצְצָה הַמְּנוֹרָה.
*******************
חֲנֻכִּיָּה יְפֵהפִיָּה
נוֹתֶנֶת לָנוּ אוֹר.
מְסַפֶּרֶת לִי, מְשׁוֹרֶרֶת לִי
עַל חֹפֶשׁ וְעַל דְּרוֹר.

עוֹשֶׂה אֲנִי חֲנֻכִּיָּה,
הִנֵּה אַדְלִיקָה אֵשׁ,
זֶרֶת מִיָּמִין וְזֶרֶת מִשְּׂמֹאל –
שְׁנֵי נֵרוֹת לִי יֵשׁ!

חֲנֻכִּיָּה יְפֵהפִיָּה...

עוֹשֶׂה אֲנִי חֲנֻכִּיָּה,
הִנֵּה אַדְלִיקָה אֵשׁ,
קְמִיצָה מִיָּמִין, קְמִיצָה מִשְּׂמֹאל –
אַרְבָּעָה נֵרוֹת לִי יֵשׁ!

חֲנֻכִּיָּה יְפֵהפִיָּה...

עוֹשֶׂה אֲנִי חֲנֻכִּיָּה,
הִנֵּה אַדְלִיקָה אֵשׁ,
אַמָּה מִיָּמִין, אַמָּה מִשְּׂמֹאל –
שִׁשָּׁה נֵרוֹת לִי יֵשׁ!

חֲנֻכִּיָּה יְפֵהפִיָּה...

עוֹשֶׂה אֲנִי חֲנֻכִּיָּה,
הִנֵּה אַדְלִיקָה אֵשׁ,
אֶצְבַּע מִיָּמִין, אֶצְבַּע מִשְּׂמֹאל –
שְׁמוֹנָה נֵרוֹת לִי יֵשׁ!

חֲנֻכִּיָּה יְפֵהפִיָּה...

עוֹשֶׂה אֲנִי חֲנֻכִּיָּה,
הִנֵּה אַדְלִיקָה אֵשׁ,
אֲגוּדָל מִיָּמִין, אֲגוּדָל מִשְּׂמֹאל –
שַׁמָּשׁ אֶחָד לִי יֵשׁ!
*******************
חֲנֻכִּיָּה לִי יֵשׁ
צוֹחֶקֶת בָּהּ הָאֵשׁ
וְשָׂחָה לִי בַּלָּאט
עַל כַּד קָטָן אֶחָד
חֲנֻכִּיָּה שֶׁלִּי
אוֹרֵךְ נָא הַעֲלִי

קָרָה אֲזַי הַנֵּס
לָעָם אֲשֶׁר הֵעֵז
לִלְחֹם אֱלֵי הַדְּרוֹר
עַמִּי הוּא הַגִּבּוֹר
חֲנֻכִּיָּה שֶׁלִּי
אוֹרֵךְ נָא הַעֲלִי

עָמַד בַּצַּד הַפַּךְ
הַפַּךְ עִם שֶׁמֶן זַךְ
הִדְלִיקוּ בּוֹ הָאוֹר
לְשִׁיר וּלְמִזְמוֹר
חֲנֻכִּיָּה שֶׁלִּי
אוֹרֵךְ נָא הַעֲלִי

וּבַהֵיכָל דָּלְקָה
חֲנֻכִּיָּה זַכָּה
סִפְּרָה בַּלָּאט לַכֹּל
כֵּיצַד פֹּרַק הָעֹל
חֲנֻכִּיָּה שֶׁלִּי
אוֹרֵךְ נָא הַעֲלִי
*******************
הַלַּיִל מָט לִגְוֹעַ בֵּין הָרִים,
הַסַּהַר הִתְעַצֵּב כִּנְעוּרִים,
הָעֲרָפֶל רוֹחֵשׁ בְּהִרְהוּרִים,
גּוֹלֵל מִזְרָח שׁוּלָיו הַבּוֹעֲרִים.
יָד עֲנֻגָּה לוֹטֶפֶת הַמִּנִּים,
עֲלֵי מִגְדָּל הוֹגִים פַּעֲמוֹנִים.

חָנוּם, חָנוּם, חָנוּם,
אַיֶּכָּה, אַתָּה חָנוּם?

מוּל אֶשְׁנַבִּי הָרִים וַעֲרָבָה,
מִכְחוֹל אֵין סוֹף, אֵשׁ חֶרֶס רוֹעֲפָה,
עֵינִי תִּדְמַע עַל אֹשֶׁר שֶׁכָּבָה,
שָׁקְעָה שִׁמְשִׁי, הוֹ אַתְּ הָאֲהוּבָה.
יָד עֲנֻגָּה תִּמְעַד עֲלֵי מִנִּים,
הֲלֹא מִכְּבָר פָּעוּ פַּעֲמוֹנִים

חָנוּם, חָנוּם, חָנוּם,
פִּי אֲבַדּוֹן חָנוּם.
*******************
חֲנִיתָאִים,
הֵי הֵי, חֲנִיתָאִים!
כֹּה יִתֵּן אֱלֹהִים וְכֹה יוֹסִיף!
וּבְנִיתֶם בִּנְיַן-עַד לַדּוֹר הַקָּם
לְסוֹד נִרְקָם, לְפֶלֶא זֶה הַבָּא!

שׁוֹשַׁנָּה כֹּה נִרְגֶּשֶׁת, כֹּה נִסְעֶרֶת:
יִפְתָּח, יִפְתָּח הוּא רַק שֶׁלָּהּ
לְאַבָּא לֹא תִּתֵּן לָגֶשֶׁת,
לְאִמָּא אוּלַי בְּהַשְׁאָלָה.

יִפְתָּח הַקָּט, יִפְתָּח הוּא עֶלֶם-חֶמֶד,
מֵעֵינָיו נִבָּט עוֹלָם חָדָשׁ.
עוֹד מְעַט וְיֵצֵא עִם צֶמֶד
לַחְרֹשׁ אֶת סַלְעֵי-הָהָר מַמָּשׁ.

חֲנִיתָאִים...
*******************
לַיְלָה מִשְׂתָּרֵעַ,
אֵשׁ מִן הֶהָרִים,
אֵי מִשָּׁם בּוֹקֵעַ
זֶמֶר גִּבּוֹרִים.

אֵשׁ לִבִּי הִלְהִיטָה,
אֵשׁ לִבִּי תַּלְהִיב,
לָךְ אֲנִי, חֲנִיתָא,
לָךְ סָבִיב סָבִיב.

הוֹרָתֵנוּ,
עֶרֶשׂ גְּבוּרָתֵנוּ,
גּוֹנְנִי עָלֵינוּ!

כִּי נִפֹּלָה אֶלֶף
אֶלֶף נַעְפִּיל,
עַד יָאִיר יוֹם-פֶּלֶא
עַל הָרֵי גָּלִיל.

אִם הָיְתָה, הִשְׁחִיתָה
יַד אוֹיְבַיךְ בָּךְ – 
עוֹד נָקִים, חֲנִיתָא,
חוֹמוֹתַיִךְ לָךְ.

הוֹרָתֵנוּ,
עֶרֶשׂ גְּבוּרָתֵנוּ,
גּוֹנְנִי עָלֵינוּ!

גְּבוּל אַתְּ שֶׁנַּרְחִיבָה,
גְּבוּל אַתְּ שֶׁנִּבְקַע,
לָנוּ הֶאֱבִיבָה
שֶׁמֶשׁ עַתִּיקָה.

אַתְּ חוֹמַת-הַפֶּלֶד
בְּלֵילֵי מָצוֹר
וַחֲלוֹם-תּוֹחֶלֶת
בָּךְ לְדוֹר וָדוֹר!

הוֹרָתֵנוּ,
עֶרֶשׂ גְּבוּרָתֵנוּ,
גּוֹנְנִי עָלֵינוּ!
*******************
– מַה מִּלַּיְלָה בַּחֲנִיתָה?
בַּחֲנִיתָה מַה מִּלֵּיל?
– חֹשֶׁךְ בַּאֲשֶׁר אַבִּיטָה,
הֶרֶג רַב בְּיִשְׂרָאֵל...

– הֵן אָבַד הַכֹּל, וְעַתָּה
הֲגַם פֹּה לֹא נִגָּאֵל?
– אֲדֹנַי, אַתָּה יָדַעְתָּ,
אֱלֹהִים, אַתָּה עֲנֵה!

– וְאַף אוֹת קַל לֹא רָאִיתָ?
וְאַף רֶמֶז לַגּוֹאֵל?
– יֵשׁ מִשְׁמֶרֶת בַּחֲנִיתָה
כָּל הַלַּיְלָה, כָּל הַלֵּיל...
*******************
חָנָן וְעַלִּיזָה יָצְאוּ לַשָּׂדֶה
חָנָן הָרוֹעֶה וְעַלִּיזָה הַשֶּׂה
מֶה מֶה...
*******************
חֲסַל סִדּוּר פֶּסַח כְּהִלְכָתוֹ
כְּכָל מִשְׁפָּטוֹ וְחֻקָּתוֹ
כַּאֲשֶׁר זָכִינוּ לְסַדֵּר אוֹתוֹ
כֵּן נִזְכֶּה לַעֲשׂוֹתוֹ

זַךְ שׁוֹכֵן מְעוֹנָה
קוֹמֵם קְהַל עֲדַת מִי מָנָה
בְּקָרוֹב נַהֵל נִטְעֵי כַנָּה
פְּדוּיִים לְצִיּוֹן בְּרִנָּה

לְשָׁנָה הַבָּאָה בִּירוּשָׁלַיִם הַבְּנוּיָה
*******************
חֲסַל סִדּוּר פֶּסַח כְּהִלְכָתוֹ
כְּכָל מִשְׁפָּטוֹ וְחֻקָּתוֹ
כַּאֲשֶׁר זָכִינוּ לְסַדֵּר אוֹתוֹ
כֵּן נִזְכֶּה לַעֲשׂוֹתוֹ

זַךְ שׁוֹכֵן מְעוֹנָה
קוֹמֵם קְהַל עֲדַת מִי מָנָה
בְּקָרוֹב נַהֵל נִטְעֵי כַנָּה
פְּדוּיִם לְצִיּוֹן בְּרִנָּה
*******************
חֲסַל סִדּוּר פֶּסַח כְּהִלְכָתוֹ
כְּכָל מִשְׁפָּטוֹ וְחֻקָּתוֹ
כַּאֲשֶׁר זָכִינוּ לְסַדֵּר אוֹתוֹ
כֵּן נִזְכֶּה לַעֲשׂוֹתוֹ

זַךְ שׁוֹכֵן מְעוֹנָה
קוֹמֵם קְהַל עֲדַת מִי מָנָה
בְּקָרוֹב נַהֵל נִטְעֵי כַנָּה
פְּדוּיִם לְצִיּוֹן בְּרִנָּה
*******************
חֲסַל סִדּוּר פֶּסַח כְּהִלְכָתוֹ
כְּכָל מִשְׁפָּטוֹ וְחֻקָּתוֹ
כַּאֲשֶׁר זָכִינוּ לְסַדֵּר אוֹתוֹ
כֵּן נִזְכֶּה לַעֲשׂוֹתוֹ

זַךְ שׁוֹכֵן מְעוֹנָה
קוֹמֵם קְהַל עֲדַת מִי מָנָה
בְּקָרוֹב נַהֵל נִטְעֵי כַנָּה
פְּדוּיִם לְצִיּוֹן בְּרִנָּה
*******************
מִי זֹאת עוֹלָה 
וּצְעִיף-אֲהָבִים רְעוּלָה,
מֹר מְקֻטֶּרֶת
בַּדְּרָכִים?
מִי זֹאת, מִי זֹאת,
שֶׁעֵינֶיהָ בּוֹהוֹת וְהוֹזוֹת,
שֶׁמְּעֻטֶּרֶת 
בַּפְּרָחִים?

הֵד קָרוּעַ.
הֵד קוֹלָהּ קוֹרֵא בָּרוּחַ:

אֲנִי חֶפְצִי-בָּהּ, חֶפְצִי-בָּהּ בַּת תֵּימָן,
אֲנִי לֹא מֶשִׁי, לֹא שָׁנִי, לֹא אַרְגָּמָן.
אֲנִי אַיֶּלֶת-בַּר,
אֲנִי הָרוּחַ בַּמִּדְבָּר,
בְּאֵר זַכָּה אֲנִי – 
שְׁתֵה, חֲתָנִי.
אַיֵּה, אַיֶּךָּ, דּוֹד?
אַיֵּה הִרְחַקְתָּ לִנְדֹּד?
בּוֹא, חֶפְצִי-בָּהּ לְךָ שׁוֹקְקָה.
כּוֹכָב דּוֹלֵק בַּלֵּיל
וְתַן בַּוָּדִי מְיַלֵּל,
בּוֹא, חֶפְצִי-בָּהּ לְךָ מְחַכָּה. 

מִי זֹאת יוֹרְדָה 
מִתְרַפֶּקֶת עַל דּוֹדָהּ
תַּחַת הַתֹּמֶר 
שֶׁבַּגַּיְא?
מִי זֹאת, מִי זֹאת,
שֶׁפָּנֶיהָ חֲלוֹם אֲחוּזוֹת 
עַד בְּלִי אֹמֶר, 
עַד בְּלִי דַּי?

הֵד קָרוּעַ.
הֵד קוֹלָהּ קוֹרֵא בָּרוּחַ:

אֲנִי חֶפְצִי-בָּהּ...
*******************
עַל הַסֶּלַע,
עַל הַסֶּלַע הַךְ!
שִׁיר הַפֶּלֶא,
שִׁיר הַפֶּלֶא לָךְ!
מִן הַסֶּלַע שִׁיר הַפֶּלֶא –
אָמֵן סֶלָה צְנַח!

חוּשָׁה, חוּשׁ מַכּוּשׁ
וַעֲקֹר מִסֶּלַע גּוּשׁ!
חוּשָׁה חִישׁ פַּטִּישׁ
וְנַפֵּץ חָצָץ לַכְּבִישׁ!

בַּמַּפֶּצֶת יְנֻפַּץ!
בַּמַּקֶּבֶת יְנֻתַּץ!
הַךְ וָהַךְ עַד יִתְלַקֵּחַ
לַמְּנַצֵּחַ שִׁיר חָצָץ!
*******************
הָרֵי יְשִׁימוֹן צְחִיחַ סֶלַע וָחוֹל
וְלַהַט חַמָּה מִגָּבוֹהַּ
הִנֵּה הַמּוֹלֶדֶת שָׁמַעְנוּ הַקּוֹל:
בּוֹאוּ בָּנַי וְנָבוֹאָה!
וַתֹּאמֶר עָיַפְתִּי שְׁמָמָה וְאָבָק
וַנַּעַן: נִבְנֵךְ הַנֶּחְרֶבֶת!
וְאֶבֶן מִסֶּלַע אֵלֵינוּ תִּזְעַק:
חִצְּבוּנִי מֵהַר, בַּמַּקֶּבֶת!

עַל הַסֶּלַע הַךְ!
שִׁיר הַפֶּלֶא לָךְ!
מִן הַסֶּלַע שִׁיר הַפֶּלֶא –
אָמֵן סֶלָה צְנַח!

סֶלַע פֶּרֶא, הַר קִרֵח,
כּוֹן הִכּוֹנָה, חַלָּמִישׁ!
בַּמַּקֶּבֶת, בַּמַּקְדֵּחַ
נְפוֹצֵץ סְלָעִים לַכְּבִישׁ,
הַר קֵרֵחַ, סֶלַע פֶּרֶא,
הַךְ וָהַךְ נָפַל שָׁדוּד!
הִזָּהֵרוּ, פַּנּוּ דֶּרֶךְ –
הֵי בָּרוּד, בָּרוּד!

חוּשָׁה חוּשׁ!
הַךְ מַכּוּשׁ!
וַעֲקֹר מִסֶּלַע גּוּשׁ!
חוּשָׁה חִישׁ!
הַךְ פַּטִּישׁ!
וְנַפֵּץ חָצָץ לַכְּבִישׁ!

עַל הַסֶּלַע הַךְ...

בַּמַּפֶּצֶת יְנֻפַּץ
בַּמַּקֶּבֶת יְנֻתַּץ
הַךְ וָהַךְ עוֹד יִתְלַקֵּחַ
לַמְּנַצֵּחַ
שִׁיר חָצָץ!
בָּרוּד!
בָּרוּד!
בָּרוּד!
*******************
יָדִי נֻקְשָׁה מִיַּבָּלוֹת
וְעַל רֹאשִׁי הַשֶּׁמֶשׁ תַּךְ
וּמַה כָּבְדוּ רַגְלַי קַלּוֹת
שֶׁטּוֹפְפוּ מֵאָז בַּכְּרַךְ...

פַּטִּישִׁי בַּיָּד אֶלְחַץ
מִתַּרְפָּ"ט עֲדֵי תָּרָ"ץ
חִישׁ הוֹלֵךְ הַכְּבִישׁ וְרָץ
הֵי, חוֹצֵץ חָצָץ!

יֵשׁ בְּכָל זֹאת וּבַלֵּילוֹת
נֵצֵא בְּהוֹרָה סוֹעֵרָה
ומִי יִשְׁאַל אָז שְׁאֵלוֹת
הֲפֹךְ עַל פִּיהָ קְעָרָה?

פַּטִּישִׁי בַּיָּד...
*******************
חֲרֹשׁ, אִכָּר, וּזְרַע –
הַסְּתָו הִנֵּה זֶה בָּא!
טוֹבָה הָאֲדָמָה הַזֹּאת,
הַזֶּרַע בִּמְהֵרָה יִנְבֹּט,
כְּשָׁטִיחַ יִשְׂתָּרַע –
חֲרֹשׁ, אִכָּר, וּזְרַע!

חֲרֹשׁ, אִכָּר, חֲרֹשׁ –
עוֹבֵד הוּא לֹא יֵבוֹשׁ!
הַשֶּׁמֶשׁ תְּלַהֵט מֵעַל,
שִׁבֹּלֶת הַזָּהָב תִּבְשַׁל,
תַּרְכִּין מִכֹּבֶד רֹאשׁ –
חֲרֹשׁ, אִכָּר, חֲרֹשׁ!

חֲרֹשׁ, חֲרֹשׁ, אִכָּר –
לַיֶּגַע יֵשׁ שָׂכָר!
הִנֵּה יַגִּיעַ הַקָּצִיר,
יְבוּל שָׂדְךָ תִּצְבֹּר בְּשִׁיר –
אַשְׁרֵי עָמֵל וָשָׁר –
חֲרֹשׁ, חֲרֹשׁ, אִכָּר!
*******************
תֶּלֶּם, תֶּלֶם – מַחְרֵשָׁה!
אַדְמָתִי קָשָׁה,
אַךְ סוּסִי אַמִּיץ, חָזָק
וְיָדִי נֻקְשָׁה.

סוּס בֶּן-סוּס,
מְשֹׁךְ בְּאוֹן!
מַחֲרֵשָׁה,
רֹנִּי רֹן!
שִׁיר-הַלֶּחֶם, שִׁיר-דָּגָן,
שִׁיר שָׂדֶה וָגַן.

זֶרַע, זֶרַע, זֶרַע גָּד
בַּשָּׂדֶה נִטְמַן
גֶּשֶׁם טוֹב יַרְוֶה הַנִּיר,
הַקָּמָה תִּקְרַן.

זֶרַע גָּד
פֹּה נִטְמֹן
גַּם הַנִּיר
שִׁיר יָרֹן:
שִׁיר הַלֶּחֶם, שִׁיר דָּגָן
שִׁיר שָׂדֶה וָגַן.
*******************
לָה-לָה לָה-לָה...
חַת שְׁתַּיִם שָׁלוֹשׁ!
*******************
חַת שְׁתַּיִם שָׁלוֹשׁ אַרְבַּע
מִגֶּרְמַנְיָה הִיטְלֶר בָּא
חִפְּשׂוּ וְלֹא מָצְאוּ
עַכְבָּרִים אוֹתוֹ אָכְלוּ
*******************
חַת שְׁתַּיִם שָׁלוֹשׁ וָחֵצִי
אִישׁ אֶחָד נָסַע בְּטֶקְסִי
הוּא שִׁלֵּם שָׁם גְּרוּשׁ וָחֵצִי
חַת שְׁתַּיִם שָׁלוֹשׁ

חַת שְׁתַּיִם שָׁלוֹשׁ וָרֶבַע
אִישׁ אֶחָד נָסַע לְגֶבַע
הוּא שִׁלֵּם שָׁם גְּרוּשׁ וָרֶבַע
חַת שְׁתַּיִם שָׁלוֹשׁ.

*******************
הָיֹה הָיָה חָתוּל שׁוֹבָב
זָלַל חֶמְאָה, לִקְלֵק חָלָב,
וּפַעַם אֶל הַכַּד נָפַל
רֹאשׁוֹ בִּפְנִים זְנָבוֹ אֶל עָל –
מֵאָז קָרְאוּ לוֹ הַחַלְבָּן
וְהוּא נִשְׁאַר תָּמִיד לָבָן.
*******************
הָיֹה הָיָה חָתוּל שׁוֹבָב
זָלַל חֶמְאָה, לִקְלֵק חָלָב,
וּפַעַם אֶל הַכַּד נָפַל
רֹאשׁוֹ בִּפְנִים זְנָבוֹ אֶל עָל –
מֵאָז קָרְאוּ לוֹ הַחַלְבָּן
וְהוּא נִשְׁאַר תָּמִיד לָבָן.
*******************
ט"וּ בִּשְׁבָט, ט"וּ בִּשְׁבָט
בֵּן וּבַת נִטַּע, נִטַּע בְּט"וּ בִּשְׁבָט
עַל גְּבָעוֹת וְעַל רָמוֹת
חֲשׂוּפוֹת וְשׁוֹמְמוֹת

מַכּוֹשִׁי הַךְ וְצַלְצֵל
טַע לְנוֹי לְצֵל, לְנוֹי לְצֵל
ט"וּ בִּשְׁבָט, ט"וּ בִּשְׁבָט

זֶה הַיּוֹם חַג לַשָּׁתִיל
אֶת גַּנִּי אַרְחִיב, אַגְדִּיל

מַכּוּשִׁי ...

אַדְמָתִי חוּמָה חוּמָה
בָּהּ אֶפְתַּח גֻּמָּה גֻּמָּה

מַכּוּשִׁי...

שֶׁמֶשׁ, אַל תַכֶּה שָׁתִיל!
סַעַר, פֶּרַח אַל תַּפִּיל!

מַכּוּשִׁי...

*******************
צְאוּ נָא לַכֶּרֶם
כָּל עֵץ שָׁקֵד שָׁם רַן
רְאוּ נָא בִּן לַיְלָה
כֻּלּוֹ הָפַךְ לָבָן!
*******************
ט"וּ בִּשְׁבָט הִנֵּה הִגִּיעַ
אִילָנוֹת נִטַּע לָרֹב!
נְזַמֵּר, נִרְקֹד, נָרִיעַ –
זֶה הַיּוֹם יָפֶה וָטוֹב!

לָה לָה לָה...
ט"וּ בִּשְׁבָט, ט"וּ בִּשְׁבָט!
*******************
ט"וּ בִּשְׁבָט עַתָּה –
נְטַע, יַלְדִּי, נְטַע!
אֵלַי אַרְצִי קוֹרֵאת:
קַח נָא יַלְדִּי הָאֵת,
וּבְכָל אֲשֶׁר שְׁמָמָה
חֲפֹר בָּאֵת גּוּמָה!

שִׂים שָׁתִיל יָשָׁר
הַדֵּק אֶת הֶעָפָר
וְהָלְאָה לֵךְ וּשְׁתֹל
הַפְרֵה הָרִים וָחוֹל!
אֶפְרַח כַּגַּן כֻּלִּי,
אַתָּה גַּנָּן שֶׁלִּי!
*******************
טָבְעָה בַּיָּם אִשְׁתּוֹ שֶׁל כָּ"ץ
יָמָה יָמָה שׁוּרְבָּה
וַיֶּאֶחְזֶנָּה הַשָּׁבָץ
יָמָה יָמָה שׁוּרְבָּה

לֹא בַּבֶּכִי! לֹא וָלֹא!
*******************
טָהֲרוּ פְּנֵי שָׁמַיִם
נָדְדוּ עֲנָנִים.
שְׂדוֹתֵינוּ מִמַּיִם
רְווּיִים וְרַנִּים.

שׁוּב עוֹלָה וּבוֹקַעַת
הַחַמָּה מֵעָבִים.
שִׁירָתֵנוּ בְּלַהַט
תִּקְוַת נְעוּרִים.
*******************
טוֹב, כַּמָּה טוֹב
פֹּה בַּשָּׂדֶה לָנוּחַ
פֹּה בַּשָּׂדֶה לָנוּחַ
שִׁבֳּלִים מִתְלַחֲשׁוֹת
עַל כַּנְפֵי הָרוּחַ
לָה לַ לַ לָה...

רוּחַ מַעֲרָב
נוֹשֶׁבֶת וּמְלַטֶּפֶת
נוֹשֶׁבֶת וּמְלַטֶּפֶת
הַצִּפּוֹר בַּמְּרוֹמִים
חַגָּה וּמְצַפְצֶפֶת
לָה לַ לַ לָה...

וְהָרָקִיעַ לְמַעְלָה מִשְׂתָּרֵעַ
תְּכֵלֶת, רַק תְּכֵלֶת סָבִיב סָבִיב סָבִיב
שֶׁמֶשׁ בְּרָכָה קַרְנֵי-זָהָב שׁוֹלֵחַ
כָּל הָעוֹלָם כֹּה שָׂמֵחַ וְחָבִיב.

טוֹב, כַּמָּה טוֹב...
*******************
טוֹב לִי בְּחֵיקֵךְ, אִמָּא,
כֹּה חָמִים וְכֹה נָעִים.
אֲלַטְּפֵךְ בְּיָדִי עֵת אִינַק,
וּפִיךְ מִצְחִי יִשַּׁק.
בַּחֲלָבֵךְ – תַּרְוִינִי, וּבְעֵינַיִךְ - תַּרְבִּינִי
טוֹב לִי בְּחֵיקֵךְ, אִמָּא.

לֹא טוֹב לִי, אִמָּא,
לִי יִכְאַב, לֹא אֵדַע אֵיפֹה,
אִם שָׁם, אִם פֹּה?
וְאַתְּ בְּצַמָּתֵךְ תַּחֲלִיקִי לֶחְיִי,
וּבִרְדִידֵךְ תְּנַגְּבִי אֶת בִּכְיִי,
רָוַח לִי בְּקִרְבָתֵךְ אֵי אָז,
טוֹב לִי בְּחֵיקֵךְ, אִמָּא.
*******************
הָעוֹלָם עָגֹל וּפָתוּחַ
עֲנָנִים בַּסָּךְ הוֹלְכִים
עִמָּהֶם בְּצַעַד בָּטוּחַ
טוֹב לָלֶכֶת בַּדְּרָכִים.

עֲנָנִים שָׁטִים בָּרָקִיעַ
וְרָחָב כָּאוֹר שְׁבִילָם.
אִם נֵלֵךְ וַדַּאי שֶׁנַּגִּיעַ
עַד סוֹפוֹ שֶׁל הָעוֹלָם.

בִּנְתִיבֵי הָרִים נַעְפִּילָה,
נַעֲבֹר שְׁבִילֵי עָפָר,
כָּל דְּרָכֵינוּ בֶּטַח יוֹבִילוּ
לְעוֹלָם אֶל זֶה הַכְּפָר.
*******************
טוֹב לָאָדָם הַהוֹלֵךְ עַל שְׁתַּיִם
אַךְ טוֹב יוֹתֵר לְאִישׁ רוֹכֵב:
יוֹשֵׁב הוּא לָבֶטַח עַל הַכְּתֵפַיִם
וְהַחֲמוֹר אוֹתוֹ סוֹחֵב.

אֲנִי רוֹכֵב, אַתָּה רָכוּב
אַתָּה רָכוּב וְהוּא מֻרְכָּב
כֻּלָּנוּ פֶּה אֶחָד שֶׁטּוֹב לִרְכַּב.

תּוֹרָה זוֹ לָמַדְנוּ כֻּלָּנוּ יַחַד
מִפִּיו שֶׁל רַבִּי יוֹסִי טֵי"ת
חִיּוּב הַהִגָּיוֹן אוֹמֵר בְּנַחַת:
לִי רֶגַע מְנוּחָה אַל תֵּת!

אֲנִי רוֹכֵב...

צָמְחוּ כְּבָר תַּלְמִידִים
הָעוֹלִים עַל הָרַבִּי
בְּקִיּוּם מִצְוַת מֶרְכָּב
אֶחָד מֵהֶם פּוֹקֵד אֲפִלּוּ בַּלַּיְלָה
בִּמְקוֹם עַל מִטָּתוֹ לִשְׁכַּב.

אֲנִי רוֹכֵב...
*******************
טוֹב לִשְׁתּוֹת וְלָמוּת
מִלֹּא לִשְׁתּוֹת וְלָמוּת!
 
חִינְגָה וְהִלּוּלָה,
נְקַדֵּשׁ הַלַּיְלָה.
חֲלוּצִים בִּכְנוּפְיָה
שָׁרִים הַלְלוּיָהּ.

מַלֵּא, מַלֵּא כּוֹס יַיִן כַּדָּם!
רַק בַּיַּיִן נֵדַע מַה נִּשְׂגָּב הָאָדָם.
 
מָחָר יוֹם רִאשׁוֹן,
מֶלֶט, זִיפְזִיף, בֶּטוֹן,
אַךְ הַיּוֹם יוֹם שַׁבָּת,
נִשְׁתֶּה יַיִן מְעַט!
 
הִנֵּה מַה טּוֹב נָעִים
שֶׁבֶת אַחִים יַחַד,
יַאלְלָה, הוֹרָה רֵעִים, 
חֶבְרֶ'ה, תְּנוּ יָד אֶל יָד.

מַלֵּא, מַלֵּא...
 
לִכְבוֹד בְּרֶנֶר שֶׁבָּא
לְטַהֵר מִקָּלוֹן
נֵשְׁתְּ, בַּיַּיִן נִטְבַּע
כָּל הַשְּׁכוֹל-כִּשָּׁלוֹן.
 
הִנֵּה מַה טּוֹב נָעִים...

מַלֵּא, מַלֵּא...
 
נֵשְׁתְּ לִכְבוֹד טְרוּמְפֶּלְדּוֹר, 
שֶׁנָּפַל בַּגָּלִיל
וּלְחַיֵּי הַדְּרוֹר 
לָנוּ צִוָּה הַשְּׁבִיל.
 
הִנֵּה מַה טּוֹב נָעִים...

מַלֵּא, מַלֵּא...
*******************
טוֹב פַּת חֲרֵבָה וְשַׁלְוָה-בָהּ
מִבַּיִת מָלֵא זִבְחֵי-רִיב
*******************
הוֹי, בָּעוֹלָם יֶשְׁנָהּ עִרְבּוּבְיָה,
אֲנִי בָּחוּר חָבִיב, שְׁמִי טוּבְיָה,
אֲבָל בִּמְקוֹם לַחֲלֹב עִזִּים
אֲנִי סוֹגֵר אֶת הַבְּרָזִים.

כִּי יֵשׁ קַבְּצָן הַחַי עַל עֵשֶׂב,
וּבִשְׁבִילוֹ הַמַּיִם – כֶּסֶף!
וְיֵשׁ גְּבִירִים עִם אַלְפֵי לַא"יִים,
וּבִשְׁבִילָם הַכֶּסֶף – מַיִם!

אֲנִי לֹא טוּבְיָה הַחוֹלֵב עוֹד,
אַךְ יֵשׁ בִּי רַחֲמִים וְלֵב עוֹד,
מֵרֹב בְּרָזִים אֶצְלִי עִרְבּוּבְיָה
וְשָׁר אֲנִי לִי: טוּבְיָה, טוּבְיָה...
אוֹי טוּבְיָה, טוּבְיָה, כַּמָּה מַיִם
שָׁטְפוּ מִן הַבְּרָזִים בֵּינְתַיִם,
עָלִיתָ בֶּן עֶשְׂרִים וּשְׁתַּיִם
בָּחוּר וְגַם יְפֵה עֵינַיִם.

הָיוּ לְךָ אוֹרְיֶנְטַצְיוֹת
וַאַהֲבוֹת וְדֶקְלָרַצְיוֹת,
עַכְשָׁו לְךָ אוֹרְיֶנְטַצְיָה
רַק עַל סְגִירַת הָאִינְסְטָלַצְיָה...
אוֹי טוּבְיָה, טוּבְיָה, כַּמָּה מַיִם
שָׁטְפוּ מִן הַבְּרָזִים בֵּינְתַיִם.

שִׁלְשׁוֹם הָלַכְתִּי, תַּאֲמִינָה,
לִפְתֹּחַ אֵיזוֹ בֶּרֶזִינָה,
אַךְ מִבִּלְבּוּל בָּעֲבוֹדָה
אֲנִי פָּתַחְתִּי...וְעִידָה.

מֵאָה גְּבָרוֹת בְּקוֹנְפֶרֶנְצְיָה
פָּתְחוּ מִיָּד בְּדִבּוּרֶנְצְיָה
וְזֶה הָיָה עוֹשֶׂה פֹּה הֶרֶס,
לוּלֵא סָגַרְתִּי אֶת הַבֶּרֶז. 

בָּא הַחַלְבָּן חָלָב לִמְזֹג לִי,
אוֹמֵר אֲנִי לוֹ: "שְׁמַע, רֶבּ יוֹגְלִי, 
אֱמֹר לִי: זֶה חָלָב שֶׁל תְּנוּבְיָה?
וְהוּא עוֹנֶה: אוֹי טוּבְיָה, טוּבְיָה...
אוֹי טוּבְיָה, טוּבְיָה, כַּמָּה מַיִם
שָׁטְפוּ מִן הַבְּרָזִים בֵּינְתַיִם,
עַד שֶׁהִגִּיעוּ הַדְּלָיַיִם
לְתֵל אָבִיב וִירוּשָׁלַיִם.



וְכַמָּה הַרְצָאוֹת נִשְׁפָּכוּ,
וְכַמָּה אֲסֵפוֹת נִפְתָּחוּ,
וְכַמָּה הַצְהָרוֹת זָרָמוּ
וְכַמָּה נְאוּמִים נִנְאָמוּ...
אוֹי טוּבְיָה, טוּבְיָה, כַּמָּה מַיִם
שָׁטְפוּ מִן הַבְּרָזִים בֵּינְתַיִם.

אֶתְמוֹל בַּדֶּרֶךְ קְצָת נִמְנַמְתִּי
וּמִן חֲלוֹם כָּזֶה חָלַמְתִּי:
בָּא דּוֹקְטוֹר וַיצְמַן לַשַּׁלִּיט - 
אֶל הַמַּזְכִּיר בְּדַאוּנִינְג-סְטְרִיט.

וְהַמַּזְכִּיר אִישׁ דִיפְּלוֹמַט הוּא,
מוֹנֶה לוֹ כָּל סֶרְטִיפִיקָט הוּא
וְסָח: אֶת זֶה סֶרְטִיפִיקַטְנוּ
וְלֹא לָתֵת יוֹתֵר הֶחְלַטְנוּ.

אָז וַיצְמַן עַל כְּתֵפוֹ טוֹפֵחַ
בְּעֶצֶב יְהוּדִי פִּקֵּחַ
וְלַמַּזְכִּיר, בְּלִי כָּל עִרְבּוּבְיָה,
אוֹמֵר הוּא כָּךְ: אוֹי טוּבְיָה, טוּבְיָה...
אוֹי טוּבְיָה, טוּבְיָה, כַּמָּה מַיִם
שָׁטְפוּ בַּתֶּמְזָה בֵּינָתַיִם
וְלֹא תְּפַסְתֶּם עוֹד כִּי לַהֶבֶל
תָּשִׂימוּ עַל הַשַּׁעַר חֶבֶל.

וְלוּ גַּם אֶלֶף דִּיפְּלוֹמַטִּים
יַגִּידוּ: אֵין סֶרְטִיפִיקָטִים...
אוֹי טוּבְיָה, שְׁמַע לְוַיצְמַן חַיִים
הִיא תִּבָּנֶה, יְרוּשָׁלַיִם!
כִּי לֹא יוֹעִילוּ אֵשׁ וָמַיִם
כִּי זֶהוּ סוֹד יְרוּשָׁלַיִם!

*******************
טָס לוֹ, טָס טַוַּס הַקֶּסֶם
מֵעֵבֶר לְיָם הַתְּכֵלֶת
שָׂא שָׁלוֹם, שָׁלוֹם לְאִמָּא
מֵאֵת בְּנָהּ הַיֶּלֶד.
*******************
טָס לוֹ, טָס טַוַּס הַכֶּסֶף
אֶל עֵבֶר יָם הַתְּכֵלֶת
שָׂא שָׁלוֹם, שָׁלוֹם לְאִמָּא
מֵאֵת בְּנָהּ הַיֶּלֶד.

טָס לוֹ, טָס טַוַּס הַכֶּסֶף
אֶל אֶרֶץ הַתֹּמֶר
מַר בָּכֹה בָּכָה הַיֶּלֶד
בָּכָה, סָח וַיֹּאמֶר:

"מַר לַדְּרוֹר מִקֵּן נוֹדֶדֶת
הוֹי, אִמָּא נֶחְמֶדֶת,
כָּכָה מַר לִי, אִמָּא, מַר לִי
בַּנֵּכָר לָשֶׁבֶת.

מַר לַפֶּרַח כִּי תְּלָשׁוּהוּ
מֵעַל רֹאשׁ הַגֶּבַע
כָּכָה מַר לִי, אִמָּא, מַר לִי
מֶנּוּ פִּי שֶׁבַע.

מַר לַדָּג מָשׁוּי מִמַּיִם,
הוֹי, אִמָּא חוֹבֶבֶת
כָּכָה מַר לִי, אִמָּא, מַר לִי
בַּנֵּכָר לָשֶׁבֶת."

טָס לוֹ, טָס טַוַּס הַכֶּסֶף
לְעֵבֶר מִזְרַח שָׁמֶשׁ.
שָׂא שָׁלוֹם, שָׁלוֹם לְאִמָּא
בְּנָהּ שָׁרוּי בָּאָמֶשׁ.
*******************
מַה זֶּה, מַה בְּלִי שֹׁרֶשׁ צוֹמֵחַ?
מַה בְּלִי שַׁלְהֶבֶת, מַה מִּתְלַקֵּחַ?
מִי זֶה רַן מֵיתָר לֹא יָנִיעַ?
מִי זֶה בּוֹכֶה דְּמָעוֹת לֹא יַדְמִיעַ?

טוּמְבָּלָלַי...
טוּמְבָּלָלַיְקָה זֶמֶר נוֹשָׁן.

אֶבֶן-צוּר בְּלִי שֹׁרֶשׁ צוֹמַחַת,
אַהֲבָה בְּלִי אֵשׁ מִתְלַקַּחַת,
רוּחַ רַן מֵיתָר לֹא יָנִיעַ,
לֵב בּוֹכֶה דְּמָעוֹת לֹא יַדְמִיעַ.

טוּמְבָּלָלַי...
*******************
יֵשׁ שְׁדֵמַת זָהָב מְלֵאָה יְבוּל
וּמֶרְחָב לָהּ וְאֵין לָהּ גְּבוּל

טַחֲנִי טַחֲנָה טַחֲנִי
טַחֲנִי טַחֲנִי

הָרוּחַ בַּמֶּרְחַקִּים נָם
וְהַרְבֵּה טַחֲנוֹת עוֹמְדוֹת שָׁם

טַחֲנִי טַחֲנָה...

הָעֶרֶב בָּא בֵּין עָבֵי-דָּם
לַלֶּחֶם קוֹרֵא הֲמוֹן-הָעָם

טַחֲנִי טַחֲנָה...

וּבְחֵיק הַלַּיְלָה סַהַר וְהוֹד
מִמָּחֳרַת יוֹם זֶה יֵשׁ לַעֲבֹד
הָרוּחַ יְטַאֲטֵא שָׂדוֹת חִישׁ
וְלֹא יִרְעַב עוֹד לַלֶּחֶם אִישׁ

טַחֲנִי טַחֲנָה...
*******************
מְנוּחָה וְשִׂמְחָה
אוֹר לָעוֹבְדִים
יוֹם שַׁבָּת, שַׁבָּתוֹן
יוֹם מַחְמַדִּים.

מַה נָּאֶה הַשָּׂדֶה,
נָח בּוֹ הֶחָצִיר.
אֲדָמָה וְחַמָּה
מִתְעַלְּסוֹת בְּשִׁיר.

מְנוּחָה וְשִׂמְחָה...

עַל גִּבְעוֹל וְחַרְגּוֹל
לִי שַׁלְוָה אֶגְמַע
בַּמֶּרְחָב אוֹר זָהָב
תְּכֵלֶת וּדְמָמָה.

מְנוּחָה וְשִׂמְחָה...
*******************
טִיַּלְתִּי בָּעֵמֶק, 
צָמֵאתִי מְאוֹד,
צָמֵאתִי מְאוֹד.
מַעְיָן שָׁם מָצָאתִי
וּשְׁמוֹ עֵין-חֲרוֹד.
מַעְיָן שָׁם מָצָאתִי
וּשְׁמוֹ עֵין-חֲרוֹד.
לֹא אֵלֵךְ עוֹד הָלְאָה
כִּי פֹּה אֶעֱמֹד, 
פֹּה אֶעֱמֹד.
פֹּה טוֹב לָנוּחַ
וּפֹה טוֹב לִחְיוֹת.
פֹּה טוֹב לָנוּחַ
כִּי פֹּה עֵין-חֲרוֹד.
*******************
טִיף טִיף טִיף
מִן הֶחָצֵר אֶל הַבִּיב,
וּמִן הַבִּיב הַסַּנְדָּל צָף
צָף וְעַד הַיּוֹם לֹא שָׁב.

הוֹי, סַנְדָּלִי, סַנְדָּל יָשָׁן
סַנְדָּל מָעוּךְ בֶּן מַרְצֵעַ
הֵיכָן אַתָּה מוּטָל עַכְשָׁו –
מִי יוֹדֵעַ? מִי יוֹדֵעַ?

אוּלַי מוּטָל הוּא בָּאַשְׁפָּה
בּוֹדֵד, גַּלְמוּד וּמְיֻתָּר,
וּמִתּוֹךְ הָאַשְׁפָּה אֶפְשָׁר
כְּבָר הֵרִימוֹ הַסְּמַרְטוּטָר.

הוֹי, סַנְדָּלִי...
*******************
טִיף טִיף טַף יוֹרֵד הַגֶּשֶׁם
טִיף טִיף טַף יוֹרֵד בְּלִי דַּי
גַּם בַּגָּן וְגַם עַל דֶּשֶׁא
עַל גִּבְעָה עַל הַר וָגַיְא
טִיף טַף, טִיף טַף
נוֹפְלוֹת טִפּוֹת מֵעַל
טִיף טַף, טִיף טַף
כָּל צֶמַח קָט יִגְדַּל

*******************
טַלְעַת מִן בֵּית אַבּוּהָ
דַחְ'לַת בֵּית אֶל גִּ'ירָאן
לַבְּסַת פוּסְטָן אֶל מוּדָה
וַלְעָיוּן תּוּדְרוּבּ סָלָאם.
*******************
טָמַן עָצֵל יָדוֹ בַּצַּלָּחַת
גַּם-אֶל-פִּיהוּ לֹא יְשִׁיבֶנָּה
*******************
הַפָּרָה גּוֹעָה בָּרֶפֶת
נִשְׁמָתִי לְךָ נִשְׂרֶפֶת
הַכְּלָבִים קוֹרְעִים שַׁרְשֶׁרֶת
נִשְׁמָתִי לְךָ בּוֹעֶרֶת.

וּלְהִפָּגֵשׁ אִתְּךָ אָסוּר, יְפֵה-עֵינַיִם
אָבִי אָסַר לִי לְטַיֵּל אִתְּךָ בִּשְׁנַיִם
כִּי הֶחָצֵר סְגוּרָה עַל שַׁעַר וּבְרִיחַיִם
אֲבוֹי, בִּגְלַל מַחֲלַת הַפֶּה וְהַטְּלָפַיִם.

אֲבָל הַלֵּב לְךָ קוֹרֵא, קוֹרֵא, חַבִיבִי,
אוֹי כִּי הַלֵּב אֶצְלִי הוּא מֶשֶׁק אִינְטֶנְסִיבִי.

טַנְגּוֹ
טַנְגּוֹ כְּפַר סַבָּא
טַנְגּוֹ עָמֹק וּמִתְיַפֵּחַ...
אִמָּא, 
הוֹ, אִמָּא וְאַבָּא,
אוֹתִי פֹּה יְשַׁגֵּע הַיָּרֵחַ!

יָרֵחַ שָׁט, מִן הֶחָלָב עוֹלֶה הַהֶבֶל,
נַפְשִׁי יוֹצֵאת, אֲנִי אֶתְלֶה עַצְמִי עַל חֶבֶל...

טַנְגּוֹ
טַנְגּוֹ כְּפָר סַבָּא
טַנְגּוֹ עָמֹק וּמִתְיַפֵּחַ.

שֵׁשׁ פָּרוֹת אֲנִי חוֹלֶבֶת
שֵׁד אֶחָד אֲנִי אוֹהֶבֶת
אוֹי, אֱמֹר, אֱמֹר לִי בֶּנִי:
מַה נַּפְשִׁי רוֹצָה מִמֶּנִּי?

אַתָּה לִי מֶלֶךְ וְאַבִּיר וְגַם דִּיקְטָטוֹר
וּלְבָבִי לְךָ לוֹהֵט כְּאִינְקוּבָּטוֹר.
קוֹלְךָ הָרַךְ אֶת לְבָבִי שׁוֹבֵר כַּשַּׁיִשׁ
קוֹלְךָ הַדַּק וְהַמָּתוֹק כְּקוֹל הַתַּיִשׁ!

אֶל הַחֻפָּה קָחֵנִי, בֶּנִי, אֵין לִי כֹּחַ!
שֶׁכְּבָר יִהְיֶה לָנוּ גַּם לוּל וְגַם אֶפְרוֹחַ...

טַנְגּוֹ
טַנְגּוֹ כְּפָר סַבָּא
טַנְגּוֹ עָמֹק וּמִתְיַפֵּחַ...
אִמָּא, 
הוֹ, אִמָּא וְאַבָּא,
אוֹתִי פֹּה יְשַׁגֵּע הַיָּרֵחַ!

אֲנִי אֶת בֶּנִי שׁוּב אֶקַּח עַל הַיָּדַיִם
וַאֲנַשֵּׁק לוֹ אֶת הַפֶּה וְהַטְּלָפַיִם.
טַנְגּוֹ,
הָהּ, טַנְגּוֹ כְּפָר סַבָּא,
טַנְגּוֹ עָמֹק וּמִתְיַפֵּחַ.
*******************
גִּזְרָתֵךְ תַּבְנִית נוּגָה,
רֵיחָהּ נֵרְדְּ וּבַמּוֹר סוּגָה.
שִׂפְתוֹתַיִךְ אַרְגָּמָן,
נִיבָן בִּינוֹת, טַעֲמָן מָן.

טַעַם הָמָן, הָמָן, הָמָן –
אִם יְסֻפַּר לֹא יְאֻמַּן.

צוּף, תִּירוֹשׁ, חָלָב וּדְבַשׁ
לֹא יַרְווּנִי, חִכִּי יִיבַשׁ!
עֵת אֶשַּׁק שִׂפְתוֹתַיִךְ
תַּשְׁקִינִי עֲדַיִךְ.

טַעַם הָמָן...
*******************
בּוֹאוּ נָא לִרְאוֹת מַהֵר
טְרַקְטוֹר בָּא אֶל הֶחָצֵר
הוּא נוֹסֵעַ וְחוֹרֵשׁ
וְתָמִיד רוֹעֵשׁ רוֹעֵשׁ
*******************
מַה יִּהְיֶה כְּשֶׁיָּבוֹא מָשִׁיחַ צִדְקֵנוּ?
כְּשֶׁיָּבוֹא מָשִׁיחַ צִדְקֵנוּ נַעֲשֶׂה סְעוּדָה נָאָה.

מַה נֹּאכַל בִּסְעוּדָה זוֹ?
שׁוֹר-הַבָּר וְהַלִּוְיָתָן
שׁוֹר-הַבָּר וְהַלִּוְיָתָן
שׁוֹר-הַבָּר וְהַלִּוְיָתָן אָכוֹל נֹאכַל
בִּסְעוּדָה זוֹ.

וּמַה נִּשְׁתֶּה בִּסְעוּדָה זוֹ?
יַיִן הַמְּשֻׁמָּר
יַיִן הַמְּשֻׁמָּר
יַיִן הַמְּשֻׁמָּר שָׁתֹה נִשְׁתֶּה,
שׁוֹר-הַבָּר וְהַלִּוְיָתָן אָכוֹל נֹאכַל
בִּסְעוּדָה זוֹ.

וּמִי יֹאמַר דִּבְרֵי-תוֹרָה בִּסְעוּדָה זוֹ?
מֹשֶׁה רַבֵּנוּ
מֹשֶׁה רַבֵּנוּ
מֹשֶׁה רַבֵּנוּ יֹאמַר דִּבְרֵי-תוֹרָה,
יַיִן הַמְּשֻׁמָּר שָׁתֹה נִשְׁתֶּה,
שׁוֹר-הַבָּר וְהַלִּוְיָתָן אָכוֹל נֹאכַל
בִּסְעוּדָה זוֹ.

וּמִי יְנַגֵּן לָנוּ בִּסְעוּדָה זוֹ?
דָּוִד הַמֶּלֶךְ
דָּוִד הַמֶּלֶךְ
דָּוִד הַמֶּלֶךְ יְנַגֵּן לָנוּ,
מֹשֶׁה רַבֵּנוּ יֹאמַר דִּבְרֵי-תוֹרָה,
יַיִן הַמְּשֻׁמָּר שָׁתֹה נִשְׁתֶּה,
שׁוֹר-הַבָּר וְהַלִּוְיָתָן אָכוֹל נֹאכַל
בִּסְעוּדָה זוֹ.
*******************
הִנֵּה מַה טוֹב וּמַה נָעִים
כָּל פַּרְדְּסֵינוּ כְּבָר מְלֵאִים
הָעֲנָפִים וְהַפֹּארוֹת
כָּבְדוּ מִשֶּׁפַע הַפֵּרוֹת

וְעַל עַנְפֵי הַתְּאֵנָה
פָּצְחָה בְּשִׁיר צִפּוֹר קְטַנָּה: 
הַקַּיִץ בָּא הַפְּרִי בָּשֵׁל
זוֹרַחַת שֶׁמֶשׁ בַּתֵּבֵל


*******************
יְבָרֵךְ אֶת-בֵּית יִשְׂרָאֵל
יְבָרֵךְ אֶת-בֵּית אַהֲרֹן
יְבָרֵךְ יִרְאֵי ה'
הַקְּטַנִּים עִם-הַגְּדֹלִים.
יֹסֵף הַשֵּׁם עֲלֵיכֶם
עֲלֵיכֶם וְעַל בְּנֵיכֶם.
בְּרוּכִים אַתֶּם לַ-ה'
עֹשֵׂה שָׁמַיִם וָאָרֶץ.
שָּׁמַיִם שָׁמַיִם לַ-ה',
וְהָאָרֶץ נָתַן לִבְנֵי-אָדָם.
לֹא הַמֵּתִים יְהַלְלוּ-יָהּ
וְלֹא כָּל-יֹרְדֵי דוּמָה.
וַאֲנַחְנוּ נְבָרֵךְ יָהּ
מֵעַתָּה וְעַד-עוֹלָם
*******************
אֵיזֶה חֹפֶשׁ נִפְלָא נִצָּה, נִצָּה
נַעֲבֹר נִסְתַּכֵּל בָּאָבִיב
בּוֹא נֵלֵךְ לַטַּיֶּלֶת, נָצִיצָה
אֵיזוֹ עִיר נִפְלָאָה תֵּל-אָבִיב!

בּוֹאִי נִצָּה, נִרְאֶה אֵיזֶה סֶרֶט
שֶׁיִּהְיֶה מְעַנְיֵן לְפָחוֹת
"הַשּׁוֹדֵד, הָאָדוֹן וְהַגְּבֶרֶת"
בֵּית-הָעָם בִּשְׁלֹשִׁים מַעֲרָכוֹת
אֵין לִי כֵּיף, זֶה לֹא סֶרֶט רוֹמַנְטִי
אָז נִרְאֶה "אַהֲבָה בָּאַטְלַנְטִי"
וּמַה שֵּׁם הַשַּׂחְקָן? טְרוּמֶן הָאר
אַהֲבָה הַנִּקְנֵית בְּדוֹלָר.

יָד לַפֶּה, הִזְהַרְתִּיךָ!
יָד לַפֶּה, שְׁמֹר אֶת פִּיךָ!
כִּי אָסוּר לִסַפֵּר עַל תְּנוּעוֹת יְחִידָה
וַאֲפִלּוּ תֵּלֵךְ עִם אַחַת יְחִידָה
כִּי אָסוּר לִסַפֵּר עַל פְּעֻלּוֹת הַצָּבָא
וַאֲפִלּוּ אִם שֵׁם הַמִּבְצָע "אַהֲבָה"
גַּם בְּרֶמֶז הַפְסֵק הַדִּבּוּר!
זֶה אָסוּר, זֶה אָסוּר, זֶה אָסוּר!

זֶה נָכוֹן, אַךְ אֶתְמוֹל הָרַב-סֶרֶן
שֶׁיָּשַׁב שָׁם בְּבֵית הַקָּפֶה
כֵּן, סִפֵּר שֶׁבְּמִשְׁמַר בַּכֶּרֶם
יֵשׁ תּוֹתָח שֶׁהוּבָא... יָד לַפֶּה!
אַל תִּהְיֶה צִיּוֹנִי, בֹּא נָזוּז כְּבָר
אָז דַּבְּרִי עַל מְרַק הַפֵּרוֹת
אֲבָל אֵיפֹה נֵשֵׁב, מוּסְקָה, מוּסְקָה?
נוּ, נֵשֵׁב עַל סַפְסָל בַּשְּׂדֵרוֹת!
עַל סַפְסָל בַּשְּׂדֵרוֹת – הִשְׁתַּגַּעַתְּ?
אָז נֵרֵד נָא הַיָּמָּה לְמַטָּה
אֵין פִּנָּה מִשֶּׁלָּנוּ בַּכְּרַךְ
יֵשׁ מָקוֹם, מוֹעֲדוֹן הַפַּלְמָ"ח –

יָד לַפֶּה...

נִשְׁתַּחְרֵר, נְחַפֵּשׂ לָנוּ בַּיִת
אִם תִּמְצָא אֵיזֶה לוּל, זֶה מַסְפִּיק
כִּי אִם יֵשׁ לַחַיָּל זוּג רַגְלַיִם, הוּא אוֹתָן...
יָד לַפֶּה – זֶה מַזִּיק!
אַךְ צָרִיךְ אֶת הַפֶּה קְצָת לִפְתֹּחַ
אַל תִּדְאַג הוּא נוֹשֵׁם וְנוֹשֵׁף
בַּפַּלְמָ"ח כְּשֶׁהָיִיתִי אֶפְרוֹחַ –
יָד לַפֶּה, זֶה עוֹזֵר לָאוֹיֵב!
זֶה סַפְסָל, זֶהוּ מוּסְקָה, זֹאת נִצָּה
אַהֲבָה בְּלִבֵּנוּ הֵקִיצָה
הָעוֹלָם הֵן הָיָה כֹּה יָפֶה
לוֹ הָיָה בּוֹ פָּחוֹת יָד לַפֶּה...

יָד לַפֶּה...
*******************
יַד מִי נָגְעָה בָּאַפִּרְיוֹן
וִילְאוֹת יוֹמִי זָעוּ
רוּחוֹת בָּאוֹת, נוֹשְׂאוֹת עֶצֶב
וְהַלֵּב דָּוֶה וְלֹא יֵדַע מַה.
*******************
[א']
הוֹי, יָד עֲנֻגָּה הָיְתָה לָהּ –
אִישׁ לֹא הֵעֵז גַּעַת בָּהּ.
זוּג שְׂפָתֶיהָ שָׁנִי חֵן –
רַק לִנְשִׁיקוֹת נוֹצְרוּ הֵן,
הוֹי, אִמָּא, רַק לִנְשִׁיקוֹת נוֹצְרוּ הֵן.

[ב']
הוֹי, בִּלְחָיֶיהָ הַחַכְלִילוֹת
שִׂחֵק תָּמִיד בְּרַק-הַפָּז;
רָעַד תָּמִיד חֵשֶק-רָז
בִּלְחָיֶיה הַחַכְלִילוֹת,
הוֹי אִמָּא, בִּלְחָיֶיה הַחַכְלִילוֹת.

[ג']
הוֹי, אַךְ בַּלֵּיל הַהוּא הַזַּךְ,
עֵת שֶׁשְּׁטָפָהּ צֵל הַסְּבַךְ,
אָז אֶת לִבָּהּ מָסְרָה לוֹ,
אֶת כָּל לִבָּהּ מָסְרָה לוֹ,
הוֹי, אִמָּא, אֶת כָּל לִבָּהּ מָסְרָה לוֹ.

[ד']
הוֹי, עַיִן שְׁחֹרָה הָיְתָה לָהּ –
אוֹר וָצֵל הִתְנַגְּשׁוּ בָּהּ.
עַל מִצְחָהּ רַעַד עוֹד,
טַל הַיַּלְדוּת מָלֵא הוֹד,
הוֹי, אִמָּא, טַל הַיַּלְדוּת מָלֵא הוֹד.

[ז']
קְוֻצַּת עַרְמוֹן הָיְתָה לָהּ
שְׁתֵּי כְּתֵפֶיהָ כֻּסּוּ בָהּ;
וּלְחָזָהּ – לֹבֶן שֵׁשׁ,
רֵיחַ קַיִץ וִיקוֹד אֵשׁ.
הוֹי, אִמָּא, רֵיחַ קַיִץ וִיקוֹד אֵשׁ.

[ט']
הוֹי, וַיְהִי עֶרֶב, וַיְהִי לֵיל
חֶרֶשׁ נָשְׁקוּ צֵל אֶל צֵל
אָז אֶת לִבָּהּ מָסְרָה לוֹ,
אֶת כָּל לִבָּהּ מָסְרָה לוֹ,
הוֹי, אִמָּא, אֶת כָּל לִבָּהּ מָסְרָה לוֹ.
*******************
יְדִידִי הוּא טַנְקִיסְט
יֵשׁ לוֹ כּוֹבַע גָּדוֹל
וּמֵרֹב יְשִׁיבָה
הוּא גּוּץ וְעָגֹל.

הִבְטִיחַ לְהָבִיא לִי
אַחַר מִלְחָמָה
מִטַּנְק הַשַּׁרְשֶׁרֶת
רִיץ'-רָץ' לַשִּׂמְלָה.
*******************
יְדִידִי הֶחָלוּץ הָלַךְ אֶשְׁתַּקֵּד לַצָּבָא
יַלְדָּה נָאָה, מְאוֹד יָפָה, הִשְׁאִיר בַּמּוֹשָׁבָה
בָּא אוֹסְטְרָלִי גְּבַהּ קוֹמָה, עַל סוּס אַבִּיר דּוֹהֵר
וְנוֹצַת שְׁלַל צְבָעִים אֶת רֹאשׁוֹ תְּפָאֵר.

הַיַּלְדָּה טַיֵּל יָצְאָה וְנִפְגְּשׁוּ בַּגַּיְא,
כִּבֵּד אוֹתָהּ הָאוֹסְטְרָלִי בְּשׁוֹקוֹלָד אֲזַי.
הָאוֹסְטְרָלִי רֹב שׁוֹקוֹלָד הֵבִיא מִן הַקַּנְטִין
וְלִרְכֹּב עַל סוּסָתוֹ אֶת הַיַּלְדָּה הִזְמִין.

בְּלֵילוֹת כֹּה בְּהִירִים כְּרָמִים יֵשׁ לָרֹב
וְאִם בָּרָד אוֹ גֶּשֶׁם רַב, הָאֹהֶל הוּא קָרוֹב.
יְדִידִי בָּעֲרָבָה רָאָה, חָזָה חֲלוֹם
אֶל אַרְצוֹ חִישׁ יָשׁוּב, בְּאוֹיְבוֹ יִנְקֹם.

עַל הַגְּבָעוֹת הַנִּשָּׂאוֹת כְּנֶשֶׁר קַל יָטוּס,
בְּחַרְבּוֹ יִגְאַל אַרְצוֹ, אֶל יַלְדָּתוֹ יָשׁוּב.
__________________________
__________________________

לַיְלָה חֹשֶׁךְ, דְּמָמָה, נָמָה הַמּוֹשָׁבָה
טִיֵּל אוֹסְטְרָלִי עִם חָלוּץ, בֵּינֵיהֶם הַנָּאוָה.
הַנָּאוָה דּוּמָם תִּצְעַד, עֵינֶיהָ בֶּחָלוּץ:
הָאוֹסְטְרָלִי כֹּה יָפֶה, וְזֶה בָּחוּר חָמוּץ.
*******************
הַיָּדַיִם
אַחַת שְׁתַּיִם
וְהַיָּדַיִם בּוֹנוֹת בָּעִיר
בּוֹנוֹת בַּכְּפָר
חוֹצְבוֹת בַּסֶּלַע בָּהָר
נוֹהֲגוֹת סְפִינוֹת בָּאֲוִיר וּבַיָּם
בּוֹנוֹת אֶת הָעוֹלָם!
*******************
יָהּ, רִבּוֹן עָלַם וְעָלְמַיָּא, וְעָלְמַיָּא
אַנְתְּ הוּא מַלְכָּא מֶלֶךְ מַלְכַיָּא
עוֹבַד גְּבוּרְתָּך וְתִמְהַיָּא
שְׁפַר קָדְמָי לְהַחֲוָיָה.

שְׁבָחִין אֲסַדֵּר צַפְרָא וְרַמְשָׁא
לָךְ, אֱלָהָא קַדִּישָׁא דִּי בְרָא כָּל-נַפְשָׁא
עִירִין קַדִּישִׁין וּבְנֵי אֱנָשָׁא
חֵיוַת בָּרָא וְעוֹפֵי שְׁמַיָּא.

יָהּ, רִבּוֹן עָלַם וְעָלְמַיָּא, וְעָלְמַיָּא
אַנְתְּ הוּא מַלְכָּא מֶלֶךְ מַלְכַיָּא
מֶלֶךְ מַלְכַיָּא
*******************
יָהּ, רִבּוֹן עָלַם וְעָלְמַיָּא, וְעָלְמַיָּא
אַנְתְּ הוּא מַלְכָּא מֶלֶךְ מַלְכַיָּא
*******************
יָד עַל שֶׁכֶם שִׂימוּ אַחִים
וּנְרַקֵּדָה
וְשִׁיר נִפְצָחָה כָּל הָעֵדָה!
זֶה בַּגָּרוֹן זֶה בָּרֶגֶל
יִשְׂמַח וְיָגֵל –
כָּכָה נָרֹן, כָּךְ בַּמַּעְגָּל.

שְׂאוּ כַּפַּיִם לַשָּׁמַיִם,
הַקַּפּוֹטָה מַטָּה אַתָּה בַּשָּׁמַיִם.
שְׂאוּ כַּפַּיִם לַשָּׁמַיִם 
רְקֹד בָּרֶפֶשׁ וְהַנֶּפֶשׁ בַּשָּׁמַיִם –
הֶאָח, הֶאָח!
הִתְעוֹרְרוּ וְשׁוּרוּ
הוֹ עַם אֱלוֹהַּ.

לְפֹעַל יָדָיו הִתְבּוֹנְנוּ, הִתְבּוֹנְנוּ
לְפֹעַל יָדָיו הִתְבּוֹנְנוּ, הִתְבּוֹנְנוּ
גִּילוּ בִּרְעָדָה, גִּילוּ וְהִתְרוֹנְנוּ,
גִּילוּ בִּרְעָדָה, גִּילוּ וְהִתְרוֹנְנוּ – הֶאָח!
*******************
יְהוּדִים רַחֲמוּ, רַחֵמוּ!
הֵן לִבְּכֶם יָשָׁר עָדִין
דַּיָּנִים עָלַי הָגֵנּוּ
מִסִּלּוּף אֱמֶת וָדִין.

מִפְּנֵי מַה יִּשְׁלֹט הָרֶשַׁע?
לִיתוֹמָה שׁוּם אִישׁ לֹא יֶשַׁע
יְהוּדִים רַחֲמוּ, רַחֵמוּ!
הֵן לִבְּכֶם יָשָׁר עָדִין.

זוֹ הִיא הַיַּלְדָּה, וַדַּאי תָּעֲתָה
חוּשׁוּ מַהֵר לְעֶזְרָתָהּ!
מִי הִיא הַיַּלְדָּה הַנֶּחְמָדָה?
חוּשׁוּ, הַצִּילוּ אוֹתָהּ!

יְהוּדִים רַחֲמוּ, רַחֵמוּ
הֵן לִבְּכֶם יָשָׁר וָטוֹב
בִּבְשָׂרִי נָא הִתְבּוֹנֵנוּ
סִימָנִים לִי עַד בְּלִי דַּי.

לֹא חַיָּה אוֹתִי נָשָׁכָה
הוֹי, אִשָּׁה דָּמִי שָׁפָכָה
יְהוּדִים רַחֲמוּ רַחֵמוּ!
הֵן לִבְּכֶם יָשָׁר וָטוֹב.

זוֹ הִיא הַיַּלְדָּה...

מִפְּנֵי מַה יִּשְׁלֹט הָרֶשַׁע...
*******************
יְהִי-שָׁלוֹם בְּחֵילֵךְ
שַׁלְוָה בְּאַרְמְנוֹתָיִךְ.
לְמַעַן אַחַי וְרֵעָי
אֲדַבְּרָה-נָּא שָׁלוֹם בָּךְ.
*******************
נִזְכֹּר אֵיךְ יָמִים אֲרֻכִּים כְּשַׁרְשֶׁרֶת
רָבְצָה הֲפוּגָה בַּמִּשְׁלָט הַמְּאֻבָּק,
וְרוּחַ שֶׁל סְתָו בַּשָּׁמַיִם הִסִּיעַ
קִרְעֵי עֲנָנִים וּבַלֵּב מַחֲנָק.
לְפֶתַע הִבְקִיעַ נִגּוּן מַפּוּחִית
בְּזֶמֶר בְּזֶמֶר בְּזֶמֶר יָחִיד.
בָּקַע אָז הַזֶּמֶר, עָלָה וּפָשַׁט,
מִתַּיִל אֶל תַּיִל שָׁרִים וְעוֹנִים.
יָדַע הַמִּשְׁלָט וְיָדַע כָּל אֶחָד:
זֶה יוּדְקֶה דּוֹפֵק נִגּוּנִים.

נִזְכֹּר אֶת הַלַּיְלָה הָהוּא שֶׁבַּנֶּגֶב,
עַל גִּ'יפִּים דָהַרְנוּ אֶל לֵב הַשְּׁמָמָה,
הַדֹּפֶק הָלַם, הָאֶצְבַּע עַל הַהֶדֶק.
הַלֵּיל יְהִי קְרָב, לָחֲשָׁה הַדְּמָמָה.
לְפֶתַע הִבְקִיעַ נִגּוּן מַפּוּחִית
בְּזֶמֶר בְּזֶמֶר בְּזֶמֶר יָחִיד.
בָּקַע אָז הַזֶּמֶר, פָּשַׁט בַּמֶּרְחָב,
מִגִּ'יפּ אֱלֵי גִּ'יפּ הֵם שָׁרִים וְעוֹנִים.
יָדַע אָז הַנֶּגֶב: הַלַּיְלָה בַּקְּרָב –
זֶה יוּדְקֶה דּוֹפֵק נִגּוּנִים.

וְעֵת שֶׁנָּדַם הַיְּרִי וְהַסַּעַר
מָצָאנוּ אֶת יוּדְקָה מוּטָל עַל הַתֵּל.
בַּיָּד מַפּוּחִית, יְתוֹמָה וְאִלֶּמֶת,
דּוֹמֶמֶת כְּלַיִל גָּבוֹהַּ שֶׁל אֵל.
לְפֶתַע עִם רוּחַ הָמְתָה מַפּוּחִית
בְּזֶמֶר בְּזֶמֶר בְּזֶמֶר יָחִיד.
הָיָה הַנִּגּוּן חֲרִישִׁי וְעָצוּב
כְּלַחַשׁ שַׁלֶּכֶת עוֹבֵר בַּגַּנִּים.
יָדְעוּ הַ"חֶבְרַיָּה": לְמִי שֶׁאָהוּב
הָרוּחַ יֵהוֹם נִגּוּנִים.
*******************
יוֹחָנָן וְגַבְרִיאֵל רָכְבוּ לָאֲפוּנִים,
עַל מַקְלוֹת דָּהֲרוּ וְעַל מַטְאַטְאִים.

עָפוּ עָפוּ צִפֳּרִים
אֶל שְׂדוֹת הָאֲפוּנִים,
אֶל שְׂדוֹת הָ(אֲפוּ) אֲפוּנִים.

עָפוּ עָפוּ צִפֳּרִים
אֶל שְׂדוֹת הָאֲפוּנִים,
עָפוּ בְּרִנָּה הַצִּפֳּרִים.

"קֵן מָצָאתִי, דַּבּוּרִים!" יוֹחָנָן שָׂמֵחַ
"וַאֲנִי זוּג עֲגוּרִים!" גַּבְרִיאֵל צוֹרֵחַ.

עָגוּ עָגוּ עֲגוּרִים,
זִמְזְמוּ הַדַּבּוּרִים,
זִמְזְמוּ הַ(דַּבּוּ) דַּבּוּרִים.

עָגוּ עָגוּ עֲגוּרִים,
זִמְזְמוּ הַדַּבּוּרִים,
עָגוּ בְּעִגּוּל הָעֲגוּרִים.

"נִשָּׁאֵר פֹּה לְעוֹלָם, בָּאֲפוּנָה נָלִינָה,
סוֹד יִהְיֶה זֶה לְכֻלָּם, אֲפִלּוּ בִּשְׁבִיל אִמָּא".

סוֹד לָכֶם הַשְּׁבִילִים,
הַכִּיסִים כְּבָר מְלֵאִים,
הַכִּיסִים כְּבָר (מְלֵא) מְלֵאִים.

סוֹד לָכֶם הַשְּׁבִילִים,
הַכִּיסִים כְּבָר מְלֵאִים,
הַכִּיסִים כְּבָר (מְלֵא) מְלֵאִים.

"בּוֹא מַהֵר, יוֹחָנָן, נִשְׁכַּב תַּחַת הַשִּׂיחַ,
אוֹי, בִּטְנִי מַה נְּפוּחָה כְּגֹדֶל אֲבַטִּיחַ".

מַר בָּכוּ הַפְּעוֹטִים,
הַרְחֵק שָׁמְעוּ הַבַּחוּרִים,
הַרְחֵק שָׁמְעוּ הַ(בַּחוּ) בַּחוּרִים.

מַר בָּכוּ הַפְּעוֹטִים,
הַרְחֵק שָׁמְעוּ הַבַּחוּרִים,
הַרְחֵק שָׁמְעוּ הַ(בַּחוּ) בַּחוּרִים.

	 יוֹחָנָן וְגַבְרִיאֵל רָכְבוּ לָאֲפוּנִים...

*******************
הַשֶּׁמֶשׁ רַד, עֲטָנוּ אֹפֶל לֵיל
בַּמַּחֲנֶה עָבַר הָאוֹת כַּחֵץ
כְּבָר דּוֹמְמִים כָּל עֵמֶק וְכָל תֵּל
וְסַהַר-מַה בְּעֶנֶן מִתְפָּרֵץ

מַבָּט אַחֲרוֹן שָׁלוּחַ אֶל הַגַּיְא
בִּרְכַּת פְּרֵדָה לוֹחֶשֶׁת בַּלֵּבָב
וְעִם שׁוּרוֹת-הַבַּחוּרִים בִּלְוַאי
יוֹכֶבֶד וְרָקִיעַ מְכֻכָּב

שְׁתֵּי עֵינַיִךְ יוֹכֶבֶד
כָּל הַפְּלֻגָּה אוֹהֶבֶת
אֲבָל מַדּוּעַ עֲגוּמָה כֹּה שְׁתִיקָתָם?
אוֹתָךְ לָעַד נֹאהַב
כְּמוֹ לֶחֶם בְּרָעָב
וְרַק בִּשְׁמֵךְ נֵלֵךְ לְכָל קַצְווֹת עוֹלָם!
*******************
כָּל יָמֵינוּ כֶּעָשָׁן
עַל כַּנְפֵי הָרוּחַ עָפו. 
הֵם נָפְלוּ גַּם פֹּה גַּם שָׁם
כֶּעָלִים אֲשֶׁר נִקְטָפוּ.

עַל שָׂדוֹת נָפְלוּ יָמִים
בַּדְּרָכִים אֲשֶׁר סָלַלְנוּ;
בֵּין גַּנִּים וּפַרְדֵּסִים
שָׁם אָהַבְנוּ וְסָבַלְנוּ.

הָבוּ סוּס מָהִיר כָּעוֹף
וּנְמַהֵר נָטוּס אֵי-שָׁמָּה,
אֶת יָמֵינוּ נֶאֱסֹף
טֶרֶם רַד הַשֶּׁמֶשׁ יָמָּה.

כָּל יָמֵינוּ כֶּעָשָׁן
עַל כַּנְפֵי הָרוּחַ עָפוּ;
הֵם נָפְלוּ לְתוֹךְ כִּבְשָׁן –
הִתְלַקָּחוּ נִשְׂרָפוּ.

עַל גְּדוֹת הַנְּחָלִים,
בֵּין שִׂיחִים, עֲצֵי-הַיַּעַר,
שָׁם יָמִים מִתְגּוֹלְלִים –
בְּשַׁלֶּכֶת גִּיל וְצַעַר.

הָבוּ סוּס מָהִיר...

מִשְּׂרִידֵי יָמִים שְׁבוּרִים
יוֹם אֶחָד עוֹד נְטַפֵּחַ:
יוֹם שֶׁל חַג, שֶׁל נְעוּרִים,  
יוֹם גָּדוֹל, בָּהִיר, שָׂמֵחַ!
*******************
הִנֵּה בָּא כְּבָר יוֹם הַגֵּז,
חַג לַכֶּבֶשׂ וְלָעֵז.
דִּיצָה, רִנָּה בְּכָל הַדִּיר,
הוֹמֶה הַצֹּאן בְּקוֹל אַדִּיר.

מֶה, מֶה, מֶה
פָּרַקְנוּ עֹל הַצֶּמֶר. 
הַלֵּב הוֹמֶה, הַלֵּב הוֹמֶה –
פִּתְחוּ בְּשִׁיר וָזֶמֶר!

וּבִפְרוֹס יוֹם חַג הַגֵּז,
רָקַד טָלֶה עִם גְּדִי עָלֵז.
עַל כָּל גָּדֵר וְעַל כָּל גַּג
הַתַּיִשׁ אֶת חַגּוֹ חָגַג.

מֶה, מֶה...
לוּ, לוּ...

וּגְדִי קָטָן מְאוֹד שׁוֹבָב
קָפַץ דִּלֵּג מִגַּב לְגַב,
קוֹל תְּרוּעָה, שִׂמְחַת אֵין קֵץ,
הַגְּדִי פִּתְאוֹם עָלָה עַל עֵץ.

בְּדוּ קְרָב לִכְבוֹד הַגֵּז
יָצָא הָאַיִל הָרוֹגֵז
וּבַקֶּרֶן הַךְ וְהַךְ!
יַבִּיט הָעֵדֶר וְיִשְׂמַח.

מֶה, מֶה...
לוּ, לוּ ...

מִשָּׂדֶה וּמִמִּטְבָּח
הַקִּבּוּץ יָצָא בַּסָּךְ,
מִי בְּזֶמֶר, מִי בִּצְחוֹק
בָּאוּ אֶת הֶחָג לָחֹג.

וְהָעֵדֶר כֻּלּוֹ שָׂשׂ
לְכָל בָּא וּלְכָל נִכְנָס.
נִגְּנוּ כְּלֵי זֶמֶר וְחָלִיל,
זָלְגָה עַיִן דִּמְעוֹת גִּיל.

מֶה, מֶה...
לוּ, לוּ...

הָרוֹעֶה וְהַגּוֹזֵז
אִישׁ בְּיָד אָחִיו אוֹחֵז.
יָד לַשֶּׁכֶם, כַּף אֶל כַּף,
רָקְדוּ מָחוֹל מְאוֹד נִלְהָב.

רָאָה הָעֵדֶר וְיִרְגַּשׁ,
מִכֵּלָיו יָצָא מַמָּשׁ.
קוֹל תְּרוּעָה וְקוֹל שָׂשׂוֹן,
הַכֹּל שָׂמְחוּ בְּחַג הַצֹּאן.

מֶה, מֶה...
לוּ, לוּ...

עַל חָבִית שֶׁבֶּחָצֵר,
סִיֵּם הַתַּיִשׁ בִּנְאוּם קָצֵר.
הֵידָד רוֹעֶה! הֵידָד הַגֵּז!
יְחִי הַכֶּבֶשׂ, תְּחִי הָעֵז!
*******************
יוֹם הַדִּין גָּדוֹל...
סָרָגוֹסָה סָרָגוֹסָה יַא מוּחַמָּד
אָה...

הַמַּתְבֵּן שֶׁל מִזְרָע עוֹלֶה בָּאֵשׁ!

יוֹם הַדִּין גָּדוֹל...
*******************
יוֹם הֻלֶּדֶת לְחַנָּה
הַשִּׂמְחָה לַיְּלָדִים
בָּרַגְלַיִם תַּךְ תַּךְ תַּךְ
וְבַיָּדַיִם הַךְ הַךְ הַךְ
לָה לָה לָה לָה לָה לָה
לָה לָה לָה לָה לָה לָה
לָה לָה לָה לָה לָה לָה
אַחַת שְׁתַּיִם שָׁלוֹשׁ!
*******************
מַה יָּפֶה וּמַה נָּעִים
הִנֵּה כֻּלָּם כֻּלָּם בָּאִים!
חֲבוּרָה גְּדוֹלָה צוֹעֶדֶת
לַחֲגִיגַת יוֹם הַהֻלֶּדֶת.
מַתָּנוֹת נוֹשְׂאִים לָרֹב:
חֲצוֹצְרָה, חָלִיל וָתֹף.
בַּחֲצוֹצְרָה: טוּ טוּ טוּ!
בֶּחָלִיל: לִי-לִי-לִי!
וּבַתֹּף: בִּים בָּם בּוֹם!

עַל הָרֹאשׁ נָשִׂים הַזֵּר,
בַּמַּעְגָּל נָסֹב מַהֵר.
חֲבוּרָה גְּדוֹלָה צוֹעֶדֶת...
*******************
לִכְבוֹד הַחֶבְרָה הַנִּכְבֶּדֶת
שֶׁל כָּל הָאוֹרְחִים הַקְּטַנִּים
אֶת שִׁיר חֲגִיגַת הַהֻלֶּדֶת
נָשִׁיר נָא בָּנוֹת וּבָנִים.

צִפּוֹר עַל עָנָף מְרַקֶּדֶת
וְכָךְ מְסַפֶּרֶת בְּסוֹד:
"אֵין יֶלֶד מִבְּלִי יוֹם הֻלֶּדֶת,
וְאֵין גַּם יַלְדָּה שֶׁכָּזֹאת!"

נָשִׁיר-נָא נָשִׁיר-נָא בָּנוֹת וּבָנִים
נָשִׁיר-נָא לִכְבוֹד הָאוֹרְחִים הַקְּטַנִּים
לִכְבוֹד הָאוֹרְחִים הַקְּטַנִּים.

בַּבֹּקֶר הַשֶּׁמֶשׁ זוֹרֵחַ
בַּלַּיְלָה זוֹרְחִים כּוֹכָבִים;
רוֹאִים הֵם גַּם יֶלֶד שָׂמֵחַ
וְגַם יְלָדִים עֲצוּבִים.

בַּקְּשִׁי נָא צִפּוֹר מְרַקֶּדֶת
עַל כָּל הַיְּלָדִים, עַל כֻּלָּם
יִשְׂמַח נָא בְּיוֹם הַהֻלֶּדֶת
כָּל יֶלֶד קָטָן בָּעוֹלָם.

נָשִׁיר-נָא...
*******************
פַּנּוּ דֶּרֶךְ, דֶּרֶךְ פַּנּוּ,
הִנֵּה עוֹד אוֹרֵחַ.
לְנָתָן הוּא יוֹם הֻלֶּדֶת,
לָנוּ חַג שָׂמֵחַ.
לַ לַ לַ...

לִכְבוֹדוֹ נָשִׁיר כֻּלָּנוּ
וְנִתֵּן יָדַיִם:
חוּלוּ, חוּלוּ, חוּלוּ, חוּל
מְחוֹל הַמַּחֲנַיִם:
לַ לַ לַ...

הַשֻּׁלְחָן עָרוּךְ כָּל טוּב,
קוֹרֵא אֵלָיו לָגֶשֶׁת.
מָה רַבּוּ הַמַּתָּנוֹת,
סוֹד כָּל אַחַת לוֹחֶשֶׁת.
לַ לַ לַ...

חַג הַיּוֹם לְאַבָּא-אִמָּא,
מִי אֵינוֹ שׁוֹלֵחַ
לְנָתָן בְּרָכוֹת רַבּוֹת
וְשִׁיר עַלִּיז, שָׂמֵחַ?
לַ לַ לַ
*******************
יוֹם הֻלֶּדֶת לְמִיכַל
שִׁיר נָשִׁיר, כַּף נִמְחָא
בְּבֵיתֵנוּ רַב הַגִּיל
חַג גָּדוֹל לַמִּשְׁפָּחָה
לַ לַ לַ לַ לָה...

יָד אֶל יָד בַּמַּעְגָּל
שִׁיר נָשִׁיר, כַּף נִמְחָא
יוֹם הֻלֶּדֶת לְמִיכַל
לְמַזָּל וְלִבְרָכָה
לַ לַ לַ לַ לָה...
*******************
יוֹם הֻלֶּדֶת, יוֹם הֻלֶּדֶת
חֲגִיגָה הַיּוֹם
יְלָדִים וִילָדוֹת,
גְּשׁוּ נָא, גְּשׁוּ הֲלוֹם!

לְזִיוָה חֲבֶרְתֵּנוּ
מָלְאוּ חָמֵשׁ שָׁנִים
סוֹבְבוּהָ וְעִרְכוּ לָהּ
קַבָּלַת פָּנִים!

עַל כִּסֵּא רָם נוֹשִׁיבֶנָּה
זֵר פְּרָחִים נַעַטְרֶנָה
מַעְלָה, מַעְלָה נְרִימֶנָּה:
אַחַת... שְׁתַּיִם... [..]
וְאֶחָד לַשָּׁנָה הַבָּאָה!
*******************
יוֹם הֻלֶּדֶת הִנֵּה בָּא
סָבְתָא לִי אָפְתָה עוּגָה
כָּל כָּךְ גְּדוֹלָה
כָּל כָּךְ קְטַנָּה
כָּל כָּךְ רְחָבָה
כָּל כָּךְ צָרָה
עוּגָה עוּגָה עוּגָתִי
מִי יָבוֹא לִרְקֹד אִתִּי?
לָה לָה לָה...
*******************
יוֹם וָלֵיל גֶּשֶׁם קֹר וָרוּחַ
יוֹם וָלֵיל סוֹעֵר לַעֲזָאזֵל
יוֹם וָלֵיל מִפְרָשִׂי מָתוּחַ
שׁוּט קָדִימָה יוֹם וָלֵיל!

פַּעַם רַק מַלָּח בַּיָּם טוֹבֵעַ
פַּעַם רַק מֵתִים בַּיַּבָּשָׁה
פַּעַם אִישׁ שִׁירַת גַּלִּים שׁוֹמֵעַ
אֶל הַיָּם לִבּוֹ יִשָּׂא

יוֹם וָלֵיל...

רָן הַיָּם לַשֶּׁמֶשׁ הַשּׁוֹקֵעַ
רָן לִבִּי לַחוֹף הַמִּתְרַחֵק
רוּחַ לִי יָדִיד, הַגַּל לִי רֵעַ
אִתּוֹ אָשִׁיר, גַּם אֶתְאַבֵּק

יוֹם וָלֵיל...

*******************
יוֹם זֶה מְכֻבָּד מִכָּל יָמִים
כִּי בוֹ שָׁבַת צוּר עוֹלָמִים.

שֵׁשֶׁת יָמִים תַּעֲשֶׂה מְלַאכְתֶּךָ
וְיוֹם הַשְּׁבִיעִי שַׁבָּת לֵאלֹהֶיךָ.
*******************
יוֹם טוֹב לָנוּ,
חַג פּוּרִים, יוֹם חַג גָּדוֹל.
יַחַד כֻּלָּנוּ
נֵצֵאָה בְּמָחוֹל.
בָּרַעֲשָׁן נַרְעִישׁ בְּקוֹל –
רַשׁ-רַשׁ הִסְתּוֹבֵבוּ!
הַיּוֹם פּוּרִים, מָחָר יוֹם חוֹל,
רַשׁ-רַשׁ הִסְתּוֹבֵבוּ!

רַשׁ-רַשׁ, רַשׁ-רַשׁ –
הַיּוֹם פּוּרִים, מָחָר יוֹם חוֹל,
רַשׁ-רַשׁ, רַשׁ-רַשׁ –
נֵצֵאָה בְּמָחוֹל!


*******************
יוֹם יָבוֹא, אַחִים, נַחְזֹרָה
יִפְרְחוּ דְּגָלִים עַל תֹּרֶן,
אָז נָרִיעַ, חֶבְרַיָּא, כִּי בָּא.
בֶּנִי, בֶּנִי, סְפִּיץ' יִתֵּן אָז,
*עֲרָפֶל-עָב יַעֲטֵנוּ
וְעָשָׁן תְּסַלְסֵל אֲרֻבָּה.

מַפּוּחִית תַּדְרִיבּ אָז זֶמֶר,
נְתִיבוֹת חַיּוּ עַד גֶּמֶר
וּמַלָּח יְחַיֵּךְ מִסִּפּוּן.
אָז נִזְכֹּר אֶת "חַנָּה סֶנֶשׁ"
עֵת עִם חֶבֶל הֶעֱלֵינוּ
וְלֵילוֹת סְעָרָה וְטַיְפוּן.

צִי עִבְרִי יָשׁוּט, חֶבְרַיָּא,
וּלְאוֹר שְׁמֵי צָהֳרַיִם
זֶה יְהֵא כִּבְכָל אֶרֶץ וְעַם.
וְקִבּוּץ עִבְרִי עַל רֶכֶס
וּפְקִידוֹ שֶׁל בֵּית הַמֶּכֶס
יְחַיְּכוּ בְּנִפְנוּף כּוֹבָעָם.
*******************
יוֹם יוֹם אֶל הַיָּם.
יָם זֶה הַכָּחֹל,
בְּמֵימָיו אֶרְחַץ,
אֶתְפַּלֵּשׁ בַּחוֹל.

עַל צַוְּארֵי גַּלָּיו,
כְּעַל סוּסִים אֶרְכַּב,
דַּהֲרוּ גַּלִּים,
חִישׁ אֶל הַמֶּרְחָב!

תֵּרָאֶה סִירָה – 
קְפֹץ! אֲנִי בִּפְנִים!
שְׁתֵּי כַּנְפֵי צִפּוֹר,
הֵן הַמְּשׁוֹטִים.

וְהַיָּם קוֹרֵא:
מַיִם עַד בְּלִי סוֹף!
וַאֲנִי שָׁט שָׁט,
הוֹ, אַיֵּה הַחוֹף!

יוֹם יוֹם אֶל הַיָּם.
יָם זֶה הַכָּחֹל,
בְּמֵימָיו אֶרְחַץ,
אֶתְפַּלֵּשׁ בַּחוֹל.
*******************
יוֹם כִּפּוּרִים, יוֹם שֶׁל צוֹם
לֹא אוֹכְלִים כָּל הַיּוֹם
כָּל הַיּוֹם לֹא אוֹכְלִים
מִתְפַּלְּלִים לֵאלֹהִים.
*******************
יוֹם לְיַבָּשָׁה נֶהֶפְכוּ מְצוּלִים
שִׁירָה חֲדָשָׁה שִׁבְּחוּ גְאוּלִים:

הִטְבַּעְתָּ בְּתַרְמִית רַגְלֵי בַּת עֲנָמִית
וּפַעֲמֵי שׁוּלַמִּית יָפוּ בַּנְּעָלִים.
*******************
הִטְבַּעְתָּ בְּתַרְמִית רַגְלֵי בַּת עֲנָמִית
וּפַעֲמֵי שׁוּלַמִּית יָפוּ בַּנְּעָלִים.

יוֹם לְיַבָּשָׁה הָפְכוּ מְצוּלִים
שִׁירָה חֲדָשָׁה שִׁבְּחוּ גְאוּלִים.
*******************
אֵיזֶה רוּחַ! רוּחַ סַעַר רַב,
תַּחַת יַד הָרוּחַ עֵץ יִכַּף.
פַּרְטִיזָנִים, פַּרְטִיזָנִים,
נֵס הָרִימוּ אֶל הַקְּרָב!

יוֹם עוֹבֵר וְלֵיל חוֹמֵק,
הַשִּׁבֹּלֶת תִּשְׂתַּגְשֵׂג
וּבִשְׂדוֹת יְבוּל אַרְצֵנוּ
‏עוֹד כֻּלָּנוּ נִתְחַבֵּק.

עֶלֶם, עֶלֶם, יֵשׁ לְאָב זָקֵן,
נֶגֶד צַר הָאָב שׁוֹלֵחַ בֵּן,
הוּא יַחְזֹר כִּמְנַצֵּחַ
עַל הָאָרֶץ הוּא יָגֵן.
‏
יוֹם עוֹבֵר...

סְלַח נָא, סְלַח נָא, כֶּרֶם, גַּן, שָׂדֶה!
עוֹד נָשׁוּבָה יַחַד, נִתְרָאֶה,
עוֹד תָּנִיב אַדְמַת הָאָרֶץ,
פְּרִי וּפֶרַח עוֹד יִשְׂגֶּה.

יוֹם עוֹבֵר...

פוחה, פוחה רוח סער רב!
תחת יד הרוח עץ יכף.
פרטיזנים, פרטיזנים,
נס הרימו אל הקרב!

יום עובר...


*******************
יוֹם פּוּרִים יוֹם חַג הוּא לָנוּ
בּוֹ נָגִיל נִשְׂמַח כֻּלָּנוּ
אַךְ זֶה יוֹם שֶׁכֻּלּוֹ טוֹב
בּוֹ נָשִׁיר נִרְקֹד לָרֹב.

עַל כֵּן צָרִיךְ הַיּוֹם לִשְׂמֹחַ
עַל כֵּן צָרִיךְ מָנוֹת לִשְׁלֹחַ 
עַל כֵּן צָרִיךְ לִרְקֹד בְּלִי דַּי
וּלְהוֹדוֹת לַאֲדֹנָי.

נֵס פּוּרִים יֵדַע כָּל יֶלֶד:
מָרְדְּכַי לָבַשׁ תְּכֵלֶת,
לָבַשׁ תְּכֵלֶת וְאַרְגָּמָן
עַל עֵץ רָם נִתְלָה הָמָן.
 
עַל כֵּן צָרִיךְ...
*******************
יוֹם פּוּרִים יוֹם חַג הוּא לָנוּ
בּוֹ נָגִיל נִשְׂמַח כֻּלָּנוּ
אַךְ זֶה יוֹם שֶׁכֻּלּוֹ טוֹב
בּוֹ נָשִׁיר נִרְקֹד לָרֹב.

עַל כֵּן צָרִיךְ הַיּוֹם לִשְׂמֹחַ
עַל כֵּן צָרִיךְ מָנוֹת לִשְׁלֹחַ 
עַל כֵּן צָרִיךְ לִרְקֹד בְּלִי דַּי
וּלְהוֹדוֹת לַאֲדֹנָי.

נֵס פּוּרִים יֵדַע כָּל יֶלֶד:
מָרְדְּכַי לָבַשׁ תְּכֵלֶת,
לָבַשׁ תְּכֵלֶת וְאַרְגָּמָן
עַל עֵץ רָם נִתְלָה הָמָן.
 
עַל כֵּן צָרִיךְ...
*******************
יוֹם שַׁבָּת קֹדֶשׁ הוּא
אַשְׁרֵי הָאִישׁ שׁוֹמְרֵהוּ
וְעַל הַיַּיִן זָכְרֵהוּ
וְאַל יָשִׂים אֶל לִבּוֹ
רֵיק הַכִּיס וְאֵין בּוֹ
יִשְׂמַח וְיִרְוֶה
וְאִם לוֹוֶה
הַצּוּר יִפְרַע אֶת חוֹבוֹ
*******************
יוֹם שֶׁל זֹהַר בַּשָּׁמַיִם
הַשָּׂדוֹת מְלַבְלְבִים
דְּגָנִיּוֹת כְּחֻלּוֹת עֵינַיִם
סַבְיוֹנִים זְהַבְהָבִים

וְאֶצְלִי בַּגָּן בַּגָּן
כְּבָר פּוֹרֵחַ הַקַּחְוָן
לָלָלָה...

עַל הַנַּחַל כְּפִיר וּתְכֵלֶת
וּמַטֵּה אַהֲרֹן
וְהִנֵּה גַּם חֲבַצֶּלֶת
חֲבַצֶּלֶת הַשָּׁרוֹן

זֶה אֶצְלִי בַּגָּן בַּגָּן
פֶּרַח אֹדֶם עַל אִילָן
לָלָלָה...



*******************
יוֹם שֶׁל זִיו, יוֹם שֶׁל אוֹרָה
הוּא יוֹם חַג מַתַּן תּוֹרָה.
יַעַר, כֶּרֶם וְגִנָּה
מְלֵאִים שִׁירָה, רִנָּה.

הוֹ, הוֹ, אַךְ זֶהוּ חַג
הוֹ, הוֹ, אַךְ זֶהוּ חַג 
הוֹ, הוֹ, אַךְ זֶהוּ חַג 
חַג הַשָּׁבוּעוֹת


יַעַר, כֶּרֶם וְגִנָּה
מְלֵאִים שִׁירָה, רִנָּה.
לֹא שִׁירָה שֶׁל צִפֳּרִים -
הַיְּלָדִים שָׁם כֹּה שָׁרִים.

הוֹ, הוֹ, אַךְ זֶהוּ חַג
הוֹ, הוֹ, אַךְ זֶהוּ חַג 
הוֹ, הוֹ, אַךְ זֶהוּ חַג 
חַג הַשָּׁבוּעוֹת

לֹא שִׁירָה שֶׁל צִפֳּרִים -
הַיְּלָדִים שָׁם כֹּה שָׁרִים.
וְקוֹטְפִים הֵם בִּתְרוּעוֹת
יֶרֶק רַךְ לְשָׁבוּעוֹת! 

הוֹ, הוֹ, אַךְ זֶהוּ חַג
הוֹ, הוֹ, אַךְ זֶהוּ חַג 
הוֹ, הוֹ, אַךְ זֶהוּ חַג 
חַג הַשָּׁבוּעוֹת

*******************
יוֹם שֶׁל זִיו, יוֹם שֶׁל אוֹרָה
הוּא יוֹם חַג מַתַּן תּוֹרָה.
יַעַר, כֶּרֶם וְגִנָּה
מְלֵאִים שִׁירָה, רִנָּה.
הוֹ, הוֹ, אַךְ זֶהוּ חַג הַשָּׁבוּעוֹת
הוֹ, הוֹ, חַג הַשָּׁבוּעוֹת.

יַעַר, כֶּרֶם וְגִנָּה
מְלֵאִים שִׁירָה, רִנָּה.
מַקְהֵלוֹת שֶׁל צִפֳּרִים
וִילָדִים רוֹקְדִים, שָׁרִים.
הוֹ, הוֹ, אַךְ זֶהוּ חַג הַשָּׁבוּעוֹת
הוֹ, הוֹ, חַג הַשָּׁבוּעוֹת.

מַקְהֵלוֹת שֶׁל צִפֳּרִים
וִילָדִים רוֹקְדִים, שָׁרִים.
וְקוֹטְפִים הֵם בִּתְרוּעוֹת
יֶרֶק רַךְ לְשָׁבוּעוֹת!
הוֹ, הוֹ, אַךְ זֶהוּ חַג הַשָּׁבוּעוֹת
הוֹ, הוֹ, חַג הַשָּׁבוּעוֹת.
*******************
יוֹמָם וָלַיְלָה כֹּה צִפִּינוּ
סוֹף סוֹף בָּא הַיּוֹם
וְלַנֶּגֶב אָז עָלִינוּ
הִתְגַּשֵּׁם חֲלוֹם
הָפַךְ חֲלוֹם לִמְצִיאוּת
נַחֲרֹשׁ, נִזְרַע, נִטַּע
עֲלִיָּה וְהִתְיַשְּׁבוּת
נְחַיֶּה אֶת הַשְּׁמָמָה
הָלְאָה עֶצֶב! הָלְאָה דִּכָּאוֹן!
נִתְלַכֵּד בְּמַעְגָּל
נִשְׂמַח, נָגִיל, נָרֹן!
*******************
אוֹי כִּי עוֹטְיָה אָנִי!
אֲנִי אַךְ נֹדֶדֶת,
מִמְּעוֹן חַגְוֵי סַלְעִי
הוֹי אֲנִי יוֹרֶדֶת;

סְבִיבִי יָחוּל סַעַר
בָּדָד אֶדּוֹד כָּנָף
וּבֵין סִבְכֵי יַעַר
עֲרִירִי אֶבְחַר עָנָף.

מִיּוֹם חָלַף דּוֹדִי
עֵינִי מָלְאָה מָיִם
בִּלְעָדֶיךָ, הוֹדִי!
לָמָּה זֶה לִי חַיִּים?

טוֹב לִי שְׁכוֹן צַלְמָוֶת
מִנְּדוֹד בְּרַחֲבֵי חָלֶד
לִקְשֵׁה יוֹם הַמָּוֶת
לַצָּרָה אָח יִוָּלֶד!

שָׁם צִפֳּרִים שְׁנָיִם
פֶּה עַל פֶּה יִשָּׁקוּ
וּמִן חֵן שְׂפָתָיִם
צוּף עֵדֶן יִינָקוּ

שַׁאֲנָן מָצְאוּ בָיִת
נִשְׁקַף בֵּין עֳפָאִים
סָבִיב שְׁתִלֵי זָיִת
סָבִיב פְּאֵר דּוּדָאִים.
*******************
שָׁם הַרְחֵק עַל הַגִּבְעָה
אֳהָלִים יֵשׁ אַרְבָּעָה
זֶהוּ כָּל הַמַּחֲנֶה
כָּךְ נָאֶה וְכָךְ יָאֶה.

הֵי הֵי יוֹנָה, הֵי יוֹנָה פַּעֲמוֹנָה
הֵי הֵי יוֹנָה, הֵי יוֹנָה פַּעֲמוֹנָה

זֶהוּ אֹהֶל הַבָּנוֹת
כָּל אֶחָד יָכוֹל לִרְאוֹת
שָׁם נָקִי כָּל הַיָּמִים
וּבָנוֹת לָאֲלָפִים.

הֵי הֵי יוֹנָה...

זֶהוּ אֹהֶל הַבָּנִים
כָּל אֶחָד יָכוֹל לְהָבִין
מְלֻכְלָךְ כָּל הַיָּמִים
וּזְבוּבִים לַאֲלָפִים.

הֵי הֵי יוֹנָה...

זֶהוּ אֹהֶל מְשֻׁתָּף
לַזָּקֵן וְגַם לַטַּף
הַבָּנוֹת עַל הַמִּטּוֹת
וְהַבָּנִים עִם הַבָּנוֹת.

הֵי הֵי יוֹנָה...

זֶהוּ אֹהֶל הַמִּטְבָּח
שָׁם יוֹשֵב לוֹ הַטַּבָּח
הוּא יוֹשֵׁב בֵּין הַסִּירִים
וּמְבַשֵּׁל אֶת הַבֵּיצִים.

הֵי הֵי יוֹנָה...

זֶהוּ שִׁיר נֶחְמָד נוֹרָא
עַל בָּחוּר וּבַחוּרָה
זֶהוּ שִׁיר מִלֵּב אֶל לֵב
שֶׁאוֹתוֹ אֲנִי אוֹהֵב.

הֵי הֵי יוֹנָה...

הִנֵּה שָׁם עוֹמֵד בָּחוּר
בָּחוּר מַקְסִים עִם פֶּה פָּעוּר
הוּא יוֹשֵׁב וּבָהּ מַבִּיט
בִּשְׁבִילוֹ הִיא הַלָּהִיט!

הֵי הֵי יוֹנָה...

הִיא עָלָיו קְצָת מַבִּיטָה
הוּא שָׂרוּף וְהִיא דְּלוּקָה
זוּג אוֹהֵב עַכְשָׁו בּוֹעֵר
מַיִם לְהָבִיא מַהֵר!

הֵי הֵי יוֹנָה...
*******************
עָפִים בְּנֵי יוֹנִים
עָפִים הֵם בַּסָּךְ
גְּרוּ גְּרוּ...
הַשֶּׁמֶשׁ זוֹרַחַת
הָאֲוִיר מַה צַּח
עָפִים הֵם
חָגִים הֵם
זוּג אַחַר זוּג
וְאַחַר  יוֹרְדִים הֵם 
זוּג אַחַר זוּג
גְּרוּ גְּרוּ...

קוֹפְצִים בְּנֵי עִזִּים
קוֹפְצִים הֵם בַּסָּךְ
מֶה מֶה...
הַפֶּרַח פּוֹרֵחַ
הָעֵשֶׂב מָה רַךְ
מֶה מֶה...
קוֹפְצִים הֵם
רָצִים הֵם 
מַה רַב הַגִּיל
וּבֵן הָרוֹעֶה
מְחַלֵּל בֶּחָלִיל
לִי לִי לִי...

רוֹקְדִים יְלָדִים
רוֹקְדִים הֵם בַּסָּךְ
הֵידָד הֵידָד
הַכֹּל רוֹקְדִים
אַף יֶלֶד לֹא נָח
הֵידָד הֵידָד

רוֹקְדִים הֵם 
סוֹבְבִים הֵם
מַה חִיש וָקַל

כָּל יֶלֶד נוֹסָף
יַגְדִּיל הַמַּעְגָּל
הֵידָד הֵידָד הֵידָד


*******************
עָפָה עָפָה יוֹנָה יָפָה
כַּשָּׁלֶג צְחַרְחֶרֶת
בְּחוּט שָׁנִי אֶל כְּנָפָה
אִגֶּרֶת מְקֻשֶּׁרֶת

לְאָן יוֹנָה, הַאֵין זֶה סוֹד
וּלְמִי זֹאת הָאִגֶּרֶת?
לַיְּהוּדִים שֶׁבַּתְּפוּצוֹת
אִגֶּרֶת מְבַשֶּׂרֶת:

כִּי יִשְׂרָאֵל כְּבָר מְדִינָה
וְכִי נִפְתַּח הַשַּׁעַר
עֲלוּ לָאָרֶץ בְּרִנָּה
זָקֵן וָטַף וָנַעַר!

*******************
יוֹנָתָן הַקָּטָן
רָץ בַּבֹּקֶר אֶל הַגָּן
הוּא טִפֵּס עַל הָעֵץ
אֶפְרוֹחִים חִפֵּשׂ

אוֹי וַאֲבוֹי לוֹ לַשּׁוֹבָב
חוֹר גָּדוֹל בְּמִכְנָסָיו
הוּא טִפֵּס עַל הָעֵץ
אֶפְרוֹחִים חִפֵּשׂ


*******************
בַּגָּלִיל יוֹסֵף חָרַשׁ
וּמִזְמוֹר מִפִּיו לֹא מָשׁ:
"מַחְרַשְׁתִּי אִתִּי, אִתִּי
מַחְרַשְׁתִּי הִיא עֲמָלִי
שִׂמְחָתִי וְגַם דִּגְלִי,
מַחְרַשְׁתִּי אִתִּי, אִתִּי!"

בַּגָּלִיל יוֹסֵף נָפַל
אַךְ הַזֶּמֶר לֹא חָדַל:
"מַחְרַשְׁתִּי אִתִּי, אִתִּי
טוֹב לָמוּת בְּעַד אַרְצִי –
וְיָדִי בְּמַחְרַשְׁתִּי,
מַחְרַשְׁתִּי אִתִּי, אִתִּי!"

בַּגָּלִיל אַרְיֵה נִצָּב
הוּא שׁוֹאֵג אֶל הַמֶּרְחָב:
זֶמֶר בְּתֵל-חַי עוֹד חַי,
הִנֵּה אָח וְגַם אָחוֹת!
בְּאַרְצֵנוּ טוֹב לִחְיוֹת,
זֶמֶר בְּתֵל-חַי עוֹד חַי!
*******************
יוֹצְאִים, יוֹצְאִים אֲנַחְנוּ
לָשׁוּט הַיּוֹם בָּעִיר,
כָּל יָד אוֹחֶזֶת דֶּגֶל,
כָּל פֶּה פּוֹתֵחַ שִׁיר.

חַג, חַג הַיּוֹם
חַג, חַג הַיּוֹם
שְׂמֹאל יָמִין,
שְׂמֹאל יָמִין, שְׂמֹאל.

קוֹרְאִים יוֹשְׁבֵי כָּל בַּיִת:
"הַיּוֹם, הַיּוֹם יוֹם חַג!"
פּוֹתְחִים חַלּוֹן וַדֶּלֶת
עוֹלִים עַל רֹאשׁ כָּל גַּג.
 
חַג, חַג הַיּוֹם...

עוֹמְדִים, צוֹחֲקִים מִלְּמַעְלָה
גַּם אָב, גַּם אֵם, גַּם סָב.
רוֹמְזִים הֵם בָּעֵינַיִם 
וּמוֹחֲאִים בְּכַף.

חַג, חַג הַיּוֹם...
*******************
יוֹצְאִים, יוֹצְאִים אֲנַחְנוּ
לָשׁוּט הַיּוֹם בָּעִיר!
כָּל יָד אוֹחֶזֶת דֶּגֶל,
כָּל פֶּה פּוֹתֵחַ שִׁיר.

חַג, חַג, חַג הַיּוֹם
חַג הָעַצְמָאוּת!

קוֹרְאִים יוֹשְׁבֵי כָּל בַּיִת:
"הַיּוֹם, הַיּוֹם יוֹם חַג!"
פּוֹתְחִים חַלּוֹן וָדֶלֶת,
עוֹלִים עַל רֹאשׁ כָּל גַּג.

חַג, חַג, חַג הַיּוֹם...

עוֹמְדִים, צוֹחֲקִים מִלְּמַעְלָה
גַּם אָב, גַּם אֵם, גַּם סָב.
רוֹמְזִים הֵם בָּעֵינַיִם 
וּמוֹחֲאִים בְּכַף.

חַג, חַג הַיּוֹם...
*******************
יוֹרֶה יָקָר הַשְׁקֵה נָא
רַוֵּה שָׂדוֹת גַּנִּים
לְמַעַן תַּעֲלֶינָה
תִּפְרַחְנָה שׁוֹשַׁנִּים.

לְמַעַן אֶשְׁתַּעֲשֵׁעַ
בֵּינוֹת פִּרְחֵי הַגַּן
כִּי כֹּה אֶתְגַּעְגֵּעַ
עַל וֶרֶד וְעַל שׁוֹשָן.

יוֹרֶה יָקָר, הוֹי, בּוֹא נָא,
הַפְרַח שָׂדֶה וָנִיר!
כֻּלָּנוּ אָז נָרֹנָּה
נִפְרֹץ בְּגִיל וָשִׁיר!

וְצִפֳּרִים מִמַּעַל
אָז יִצְטָרְפוּ גַּם הֵן
וְשִׁיר שָׂשׂוֹן אָז יַעַל
מִלֵּב עַלִּיז רוֹנֵן.
*******************
יוֹרָם יָשַׁב עַל הַכַּרְמֶל,
אָמַר: אֶהְיֶה לְרַב חוֹבֵל.
אַפְלִיג הַרְחֵק לִי בִּסְפִינָה,
אָבִיא לְאִמָּא מַתָּנָה.

יָרַד אֶל הַנָּמָל מִיָּד,
פָּגַשׁ שָׁם יַמָּאִי אֶחָד.
אָמַר: קָחֵנִי בִּסְפִינָה
נַפְלִיג הַרְחֵק אֶל מֶרְחַבְיָה.

וְהַסַּפָּן, בָּחוּר נֶחְמָד,
הִסְכִּים. נַפְלִיג הַרְחֵק, הֵידָד!
הֵרִימוּ עֹגֶן וְיָצְאוּ
אַךְ מַה קָרָה? נוּ, נַחֲשׁוּ!

יוֹרָם הֶחֱוִיר, אָמַר: אוּלַי
כְּדַאי לַחְזֹר לַחוֹף, כְּבָר דַּי!
מוּטָב אֶהְיֶה לְרַב חוֹבֵל
שָׁם בַּחֹרְשָׁה עַל הַכַּרְמֶל...	 



*******************
יִזְכֹּר עַם יִשְׂרָאֵל
אֶת הַנְּשָׁמוֹת
שֶׁל בָּנָיו וּבְנוֹתָיו
אַנְשֵׁי הַשָּׁלוֹם
וְאַנְשֵׁי הָעֲבוֹדָה
אֲשֶׁר חֵרְפוּ נַפְשָׁם
עַל קְדוֹשׁ יִשְׂרָאֵל.
*******************
יַחְדָּו בַּסָךְ נִצְעַד
שְׁלֵמִים וְאַמִּיצִים.
רַגְלֵנוּ לֹא תִמְעַד
מֵאֶבֶן עֲרוּצִים.

יַחְדָּו בַּסָךְ נִצְעַד 
זְקוּפִים וְעַלִּיזִים.
לִבֵּנוּ לֹא יִרְעַד
בִּנְשֹׁב רוּחוֹת עַזִּים.

רוּחוֹת, פְּסָגוֹת, הָרִים,
כָּמוֹנוּ לָךְ שָׁרִים.
יַחְדָּו נָבִיאָה שַׁי
חֶדְוַת הַנְּעוּרִים.


*******************
יְחַדְּשֵׁהוּ הַקָּדושׁ בָּרוּךְ הוּא
עָלֵינוּ וְעַל כָּל, עַל כָּל בֵּית יִשְׂרָאֵל
לְחַיִּים וּלְשָׁלום – אָמֵן
לְשָׂשׂון וּלְשִׂמְחָה – אָמֵן
לִישׁוּעָה וּלְנֶחָמָה – אָמֵן
וְנֹאמַר אָמֵן!
*******************
מִי אֲנַחְנוּ? יְחֵפִים
עַל עוֹלָם זֶה נְצַפְצֵף
פַּנּוּ דֶּרֶךְ לַבָּאִים
הִסְתַּתֵּר אָדָם חָנֵף

רַק לִשְׂמֹחַ וְלָגִיל
"מַצָּב רוּחַ" בַּל נֵדַע
פַּנּוּ דֶּרֶךְ, סֹלוּ שְׁבִיל
לִמְחֻסְּרֵי הָעֲבוֹדָה

בַּחֲצוֹת הַיּוֹם נָקוּם
עֵת עוֹבֵד כְּבָר כָּל הַיְּקוּם
אַל תִּפֹּל אֲזַי בַּפַּח
רוּצָה רוּץ אֶל הַמִּטְבָּח

בַּמִּטְבָּח נִגְנֹב כִּכְּרוֹת
לַפָּקִיד נַקִּיז קְצָת דָּם
אַחַר-כָּךְ עִם בַּחוּרוֹת
נִתְרַחֵץ עַל שְׂפַת הַיָּם

בַּלִּשְׁכָּה "אֵין עֲבוֹדָה"
נְבַלֶּה שָׁעוֹת בְּיוֹם
נִתְוַכֵּחַ בְּמִדָּה
שָׁם עַל מַעֲמָד וּלְאֹם

וּמִשָּׁם נָזוּזָה כְּבָר
מִי לַגַּיְא וּמִי לָהָר
חֶבְרֶ'ה, נִפָּגֵשׁ בְּשִׁיר
בְּעוֹד שָׁעָה בְּגַן הָעִיר

בְּתֵשַׁע יֵשׁ לִי רֵאָיוֹן
עִם יַלְדֹּנֶת נֶחְמָדָה
בֻּרְגָּנִית הִיא, בַּעֲלַת הוֹן
וַאֲנִי פּוֹעֵל אֵין עֲבוֹדָה

אֵין דָּבָר שֶׁאֲנִי פּוֹעֵל
וְשַׂעֲרוֹתַי אֵינָן סְרוּקוֹת
שָׁוִים נִהְיֶה אִתָּהּ בַּלֵּיל
אַחִים כֻּלָּנוּ לִנְשִׁיקוֹת

מִי אֲנַחְנוּ? יְחֵפִים
חֵיפֹה חֵיפֹה חֵיפָאִים
וּשְׂפָתֵנוּ הִיא עִבְרִית:
"הָאט סִיגָרָה וְקִּיבְּרִית".

*******************
יֶלֶד יֶלֶד, הִזָּהֵרָה
פֶּן תִּקַּח אֶת יַלְדָּתִי!
מְצַפְצֵף אֲנִי עָלֶיךָ
וְאַחֶרֶת אֶקַּח לִי!
*******************
אַח, זֶהוּ יֶלֶד קָט
שׁוֹבָב הוּא לֹא מְעַט
אַח, זֶהוּ יֶלֶד קָט
הוּא מֵהַגַּן נִמְלַט

סַפֵּר, סַפֵּר,
סַפֵּר מַה קָּרָה
מַהֵר, מַהֵר
אַח, זֶה שׁוֹבָב נוֹרָא!
*******************
בּוֹא הֵנָּה יֶלֶד, גֵּשׁ אֵלַי,
וְהַבֵּט בָּאוֹתִיּוֹת הַקְּטַנּוֹת,
אוֹתִיּוֹת קְטַנּוֹת, אוֹתִיּוֹת פָּז.
מַהֵרָה, מַהֵרָה בּוֹא אֵלַי,
אַל תִּירָא, אַל תִּפְחַד
מַהֵרָה, מַהֵרָה, גֵּשׁ אֵלַי.

הִנֵּה כָּכָה, יֶלֶד,
הִנֵּה כָּכָה צָרִיךְ לִלְמֹד, יֶלֶד
קָמֶץ אָלֶ"ף אָ, קָמֶץ בֵּי"ת בָּ,
קָמֶץ גִּימֶ"ל גָּ, קָמֶץ דָּלֶ"ת דָּ.
פַּתֶּח אָלֶ"ף אַ, פַּתֶּח בי"ת ב,
פַּתֶּח גימ"ל ג, פַּתֶּח דל"ת ד.
הִנֵּה כָּכָה, יֶלֶד,
הִנֵּה כָּכָה צָרִיךְ לִלְמֹד, יֶלֶד,
בְּחָזְקָה, בִּשְׁקִידָה –
אָ בָּ גָּ דָּ.

יֶלֶד טוֹב הָיִיתָ לוּלֵא רִמִּיתָ;
אוֹי! יֶלֶד עַצְלָן הִנֵּךָ.
אִם יִשְׁאֲלוּךָ לְמַעֲשֶׂיךָ וְעָנִיתָ תּוֹרָה.
תּוֹרָה, תּוֹרָה, תּוֹרָה –
טוֹבָה תּוֹרָה מִכָּל סְחוֹרָה.
דַּי, סְגֹר הַסִּדּוּר, לֵךְ.
*******************
יַלְדָּה, יַלְדָּתִי
יָפָה, יָפָתִי
אָחוּדָה נָא לָךְ
אֶת חִידָתִי:

מַה זֶּה מֶלֶךְ וְאֵין לוֹ כֹּל?
מַה זֶּה יָם וְאֵין לוֹ חוֹל?

הוֹי, טִפֵּשׁ אַתָּה!
כֵּיצַד, מַדּוּעַ?
אֵיךְ זֶה לֹא שָׁמַעְתָּ
לְךָ לֹא יָדוּעַ?

"מֶלֶך" הַ"סֵּדֶר" אֵין לוֹ כֹּל!
יָם דִּמְעוֹתֵינוּ אֵין לוֹ חוֹל!

יַלְדָּה, יַלְדָּתִי...

מַה זֶּה עָמֹק מִנִּי יָם?
מַה זֶּה סָמוֹק מִנִּי דָּם?

הוֹי, טִפֵּשׁ אַתָּה!...

הַתּוֹרָה עֲמֻקָּה מִנִּי יָם!
הַחֵרוּת סְמוּקָה מִנִּי דָּם!

יַלְדָּה, יַלְדָּתִי...

מַה זֶּה חֹשֶׁךְ מִבְּלִי סוֹף?
מַה זֶּה עוֹלָם כֻּלּוֹ טוֹב?

הוֹי, טִפֵּשׁ אַתָּה!...

הַגָּלוּת חֹשֶׁךְ מִבְּלִי סוֹף!
אַרְצֵנוּ עוֹלָם כֻּלּוֹ טוֹב!

יַלְדָּה, יַלְדָּתִי...

מַה זֶּה סַבָּא וְצָעִיר הוּא?
מַה זֶּה חָדָשׁ וְיָשָׁן הוּא?

הוֹי, טִפֵּשׁ אַתָּה!...

יִשְׂרָאֵל סַבָּא וְצָעִיר הוּא!
שִׁירֵנוּ חָדָשׁ וְיָשָׁן הוּא!

יַלְדָּה, יַלְדָּתִי...

מַה זֶּה הוֹלֵךְ וְאֵינוֹ בָּא?
מַה זֶּה חַי וְאֵינוֹ זָע?

הוֹי, טִפֵּשׁ אַתָּה!...

מָשִׁיחַ הוֹלֵךְ וְאֵינוֹ בָּא!
עַמֵּנוּ חַי וְאֵינוֹ זָע!

יַלְדָּה, יַלְדָּתִי...

מַה זֶּה צֶמַח עַל חֻרְבַּן תֵּל?
מַה זֶּה זוֹהֵר יוֹמָם וָלֵיל?

הוֹי, טִפֵּשׁ אַתָּה!...

דּוֹר חָדָשׁ יִצְמַח עַל חֻרְבַּן תֵּל!
עֲתִידֵנוּ יַזְהִיר יוֹמָם וָלֵיל!
*******************
יְלָדִים אָפוּ מַצּוֹת
מֵחוֹל וּמִטִּיט
יָצְאוּ כֻּלָּן יָפוֹת
עֹנֶג לְהַבִּיט

בָּנוּ מַהֵר תַּנּוּר
הִכְנִיסוּ בּוֹ גַּפְרוּר
אָמְרוּ לֶאֱפוֹת
אֶת כָּל הַמַּצּוֹת

פִּתְאוֹם בָּא הַכֶּלֶב
כִּשְׁכֵּשׁ לוֹ בִּזְנָבוֹ
עָלָה עַל הַתַּנּוּר
וְכָרֶגַע הֶחְרִיבוּ

כָּעֲסוּ הַיְּלָדִים
וְאִיְּמוּ בָּאֶצְבָּעוֹת
נוּ נוּ נוּ, נוּ נוּ נוּ, כֶּלֶב רַע!
מַה תֹּאכַלְנָה הַבֻּבּוֹת?

נוּ נוּ נוּ, נוּ נוּ נוּ, כֶּלֶב רַע
נוּ נוּ נוּ, נוּ נוּ נוּ, כֶּלֶב רַע
נוּ נוּ נוּ, נוּ נוּ נוּ, כֶּלֶב רַע
מַהוּ פֶּסַח בְּלִי מַצּוֹת?
*******************
יָם הַדְּמָמָה פּוֹלֵט סוֹדוֹת,
וְכָל-הָעוֹלָם כֻּלּוֹ שׁוֹתֵק;
וּמֵאַחֲרֵי הָרֵחַיִם
שְׁאוֹן הַנַּחַל אֵינוֹ פוֹסֵק.

שְׁחוֹר הַלַּיְלָה הוֹלֵךְ כּוֹבֵשׁ,
מַרְכִּיב צֵל עַל-צֵל וְכוֹפֵל;
דּוּמָם אֶל-יָם הַמַּחֲשַׁכִּים
כּוֹכָב אַחַר כּוֹכָב נוֹפֵל.

וּבְהִשְׁתַּתֵּק כָּל-הָעוֹלָם
אֵשֵׁב אַבִּיט אֶל-כּוֹכָבִי;
לִי אֵין עוֹלָם אֶלָּא אֶחָד –
הוּא הָעוֹלָם שֶׁבִּלְבָבִי.
*******************
יָם יָם יָם כָּחֹל,
גַּל יָצָא בּוֹ בְּמָחוֹל.
חוֹל חוֹל חוֹל  מֶה חָם,
מְשַׂחֵק בּוֹ יֶלֶד רָם.
אוּץ רוּץ, אוּץ רוּץ אֶל הַיָּם!
עִם הַדְּלִי בָּאָה מִרְיָם.
*******************
יָם מִפְרָשִׂים סִירָה...
הֵי! כָּךְ נַפְלִיג קָדִימָה, 
קָדִימָה אֶל מֶרְחַב-יָהּ!
גַּל עוֹלֶה וְגַל יוֹרֵד
יָם מִפְרָשִׂים סִירָה
גַּל עוֹלֶה וְגַל יוֹרֵד
יָם מִפְרָשִׂים סִירָה...
*******************
יְמֵי הַחֲנֻכָּה חֲנֻכַּת מִקְדָּשֵׁנוּ,
בְּגִיל וּבְשִׂמְחָה מְמַלְּאִים אֶת לִבֵּנוּ,
לַיְלָה וָיוֹם סְבִיבוֹנֵנוּ יִסֹּב,
סֻפְגָּנִיּוֹת נֹאכַל בָּם לָרֹב.

הָאִירוּ, הַדְלִיקוּ נֵרוֹת חֲנֻכָּה רַבִּים!
עַל הַנִּסִּים וְעַל הַנִּפְלָאוֹת אֲשֶׁר חוֹלְלוּ הַמַּכַּבִּים.

נִצְחוֹן הַמַּכַּבִּים נְסַפֵּר, נְזַמֵּרָה
עַל הַיְּוָנִים אָז יָדָם כִּי גָּבֵרָה,
יְרוּשָׁלַיִם שָׁבָה לִתְחִיָּה,
עַם יִשְׂרָאֵל עָשָׂה תּוּשִׁיָּה.

הָאִירוּ, הַדְלִיקוּ...
*******************
יְסֻפַּר וְלֹא *יְאֻמַּן
כִּי בָּאתִי הֵנָּה מִתֵּימָן
הַכְּבֻדָּה הָיְתָה רַבָּה
וְהַמָּשִׁיחַ עוֹד לֹא בָּא.

הַשִּׁכְּנוֹזִי אוֹתִי רִמָּה
לְהִתְיַשְּׁבוּת לֹא נָתַן אֲדָמָה
אֵי שְׁכִינָה וְאֵי כְּבוֹדָהּ?
אֵין כֶּסֶף, אֵין עֲבוֹדָה.
*******************
יַעֲלֶה, יַעֲלֶה, יַעֲלֶה, יַעֲלֶה
תַּחֲנוּנֵינוּ, תַּחֲנוּנֵינוּ
מֵעֶרֶב, וְיָבוֹא, וְיָבוֹא
שַׁוְעָתֵנוּ, שַׁוְעָתֵנוּ מִבּוֹקֶר
וְיֵרָאֶה, וְיֵרָאֶה 
רִנּוּנֵינוּ, רִנּוּנֵינוּ
רִנּוּנֵינוּ, רִנּוּנֵינוּ
עַד עֶרֶב
יַעֲלֶה, יַעֲלֶה, יַעֲלֶה, יַעֲלֶה
יַ, יַ, יַעֲלֶה!
*******************
יַעֲלֶה תַחֲנוּנֵנוּ מֵעֶרֶב
וְיָבוֹא שַׁוְעָתֵנוּ מִבֹּקֶר
וְיֵרָאֶה רִנּוּנֵנוּ עַד עָרֶב.

יַעֲלֶה קוֹלֵנוּ מֵעֶרֶב
וְיָבוֹא צִדְקָתֵנוּ מִבֹּקֶר
וְיֵרָאֶה פִדְיוֹנֵנוּ עַד עָרֶב.

יַעֲלֶה עִנּוּיֵנוּ מֵעֶרֶב
וְיָבוֹא סְלִיחָתֵנוּ מִבֹּקֶר
וְיֵרָאֶה נַאֲקָתֵנוּ עַד עָרֶב.

יַעֲלֶה מְנוּסֵנוּ מֵעֶרֶב
וְיָבוֹא לְמַעֲנוֹ מִבֹּקֶר
וְיֵרָאֶה כִפּוּרֵנוּ עַד עָרֶב.

יַעֲלֶה יִשְׁעֵנוּ מֵעֶרֶב
וְיָבוֹא טָהֳרֵנוּ מִבֹּקֶר
וְיֵרָאֶה חִנּוּנֵנוּ עַד עָרֶב.

יַעֲלֶה זִכְרוֹנֵנוּ מֵעֶרֶב
וְיָבוֹא וִעוּדֵנוּ מִבֹּקֶר
וְיֵרָאֶה הַדְרָתֵנוּ עַד עָרֶב.

יַעֲלֶה דָפְקֵנוּ מֵעֶרֶב
וְיָבוֹא גִילֵנוּ מִבֹּקֶר
וְיֵרָאֶה בַקָּשָׁתֵנוּ עַד עָרֶב.

יַעֲלֶה אֶנְקָתֵנוּ מֵעֶרֶב
וְיָבוֹא אֵלֶיךָ מִבֹּקֶר
וְיֵרָאֶה אֵלֵינוּ עַד עָרֶב.
*******************
יַעַנְךָ אֵל בְּיוֹם צָרָה,
יְשַׂגֶּבְךָ אֱלֹהַּ,
יִשְׁלַח עֶזְרֶךָ מִצִּיּוֹן,
מִקֹּדֶשׁ יִסְעָדֶךָ,
יִזְכֹּר כָּל מִנְחֹתֶךָ
וְעוֹלָתְךָ יְדַשְּׁנֶה,
יִתֶּן לְךָ כִלְבָבְךָ
וַעֲצָתְךָ יְמַלֵּא.
נוֹדֶה לֵאלֹהֵינוּ!

נְרַנְּנָה בִּישׁוּעָתֶךָ,
נִדְגֹּל בְּשֵׁם אֱלֹהַּ.
יָדַעְתִּי כִּי הוֹשִׁיעַ יָהּ
מִשְּׁמֵי קָדְשׁוֹ, מָשִׁיחַ.
אֲנַחְנוּ אֶת שְׁמוֹ נַזְכִּיר:
הֵמָּה כָּרְעוּ, נָפָלוּ,
וַאֲנַחְנוּ קַמְנוּ, נִתְעוֹדָד,
כִּי אֱלֹהִים הוֹשִׁיעָה.
הַמֶּלֶךְ יַעֲנֵנוּ!
*******************
עֵשָׂו מַשְׁכִּים לְבֵית הַמַּרְזֵחַ,
חָבִית מַשְׁקִים מִפִּיו תִּתֵּן רֵיחַ.
אוֹי, אוֹי, אוֹי,
לְעֵשָׂו הַגּוֹי!
כּוֹסוֹ – חַיָּיו,
לִשְׁתּוֹת חַיָּב,
כִּי-עַל-כֵּן הוּא גוֹי.

יַעֲקֹב מַשְׁכִּים לְבֵית הַתְּפִלָּה,
נוֹתֵן לְיוֹצְרוֹ שֶׁבַח וּתְהִלָּה.
הוֹ, מַה-טּוֹב
חֵלֶק יַעֲקֹב!
אֶל צוּר חַיָּיו
לְהוֹדוֹת חַיָּב,
כִּי שְׁמוֹ יַעֲקֹב.

עֵשָׂו חוֹזֵר לְבֵיתוֹ בַּלַּיְלָה –
אוֹי לָהּ לְאִשְׁתּוֹ מֵאֶגְרוֹף יַד בַּעְלָהּ.
אוֹי, אוֹי, אוֹי,
לְעֵשָׂו הַגּוֹי!
זְרוֹעוֹ – חַיָּיו,
לְהַכּוֹת חַיָּב,
כִּי-עַל-כֵּן הוּא גוֹי.

יַעֲקֹב חוֹזֵר בָּעֶרֶב אֶל-נָווֹ,
אִשְׁתּוֹ וִילָדָיו מְשַׂמְּחִים לְבָבוֹ.
הוֹ, מַה-טּוֹב
חֵלֶק יַעֲקֹב!
בָּנָיו – חַיָּיו,
לְגַדְּלָם חַיָּב,
כִּי שְׁמוֹ יַעֲקֹב.
*******************
יַעַר זָקֵן בְּעָבְרִי מִשָּׁם
נִזְכָּר אֲנִי בְּמַעֲשֵׂי אָשָׁם
לֵיל קַיִץ הָיָה הַלְּבָנָה מֵעַל
וּמִנִּי אָז אֲנִי כֹּה אֻמְלָל

חָיִיתִי אָז בֵּין עֲצֵי הַיַּעַר, 
חִכִּיתִי לָךְ עִם צוֹעֲנִי כַּנָּר
אֲהַבְתִּיהָ, רַק אוֹתָהּ אֲהוּבָתִי
וּמִנִּי אָז אֻמְלָל אֲנִי

חִכִּיתִי לָךְ מְלוֹא גַּעְגּוּעִים
הַצּוֹעֲנִי נִגֵּן. וּבָכוּ הַמֵיתָרִים
אַךְ אַתְּ, לֹא בָּאת
בִּגְלַל אַחֵר בָּגַדְתְּ בִּי
וּמִנִּי אָז כֹּה אֻמְלָל אֲנִי

חִכִּיתִי לָךְ מְלוֹא גַּעְגּוּעִים
הַצּוֹעֲנִי נִגֵּן וּבָכוּ הַמֵיתָרִים
אַךְ אַתְּ, לֹא בָּאת
בִּגְלַל אַחֵר בָּגַדְתְּ בִּי 
בִּגְלַל אַחֵר בָּגַדְתְּ בִּי


*******************
זֶה קָרָה בָּעִיר שֶׁל הָאֲרִ"י
יַלְדָּה, קָרְבָּן יָדַיִם מְרַצְּחוֹת, 
קָדְחָה, הָזְתָה, הִתְחַנְּנָה:
קִרְאִי מִסֵּפֶר יְהוֹדָע לִי, אָחוֹת!

הִנֵּה אֶחֱזֶה: שׁוֹטֵף, עוֹבֵר הָמוֹן, 
מֵי יַרְדֵּן עָמְדוּ פִּתְאוֹם כַּנֵּד.
הִנֵּה אֶחֱזֶה: שָׁם אִישׁ הִטָּה כִּידוֹן
בִּן-נוּן הוּא זֶה הַשַּׂר וְהַמְּפַקֵּד.

אֶשְׁמַע קוֹלוֹ: קָדִימָה סַע הָעָם, 
הֵן יְרִיחוֹ נָפְלָה, תִּפּוֹל גַּם עַי.
הָאָרֶץ לָנוּ מִמִּדְבַּר עַד יָם
וּמַה אִם חֶרֶב עַל כָּל הַר וָגַיְא?

הַשֶּׁמֶשׁ דֹּם! יָרֵחַ בַּמַּחֲבוֹא   
עַד יִשְׂרָאֵל אֶת כָּל אוֹיְבָיו יִקֹּם!
הַשֶּׁמֶשׁ רַד, יָרֵחַ אָץ לָבוֹא, 
רַק לֵב יָפָה עָמַד לָנֶצַח דֹּם.

קוֹרְאָה אָחוֹת, אַךְ מָוֶת כְּבָר לָאַט, 
פְּנֵי יַלְדָּה גּוֹוַעַת כְּחוּשִׁים.
בְּכֶינָה לַיָּפָה, בְּנוֹת צְפַת, 
בְּכֶינָה לַקְּדוֹשָׁה, בַּת קְדוֹשִׁים.




*******************
יָצְאוּ, יָצְאוּ, יָצְאוּ בַּחוּרִים
יָצְאוּ בַּחוּרִים לֶחָרִישׁ הָרִאשׁוֹן
טִלְטְלוּ מַחֲרֵשׁוֹת וְעָנוּ בְּסָאוֹן

עָטְפָה, עָטְפָה, עָטְפָה הָאֲדָמָה
עָטְפָה אֲדָמָה אֵד מָתוֹק וְחָמִים
וִילָדִים פִּזְּזוּ בְּעִקְבוֹת הַתְּלָמִים

פִּתְאוֹם, פִּתְאוֹם, אָחֲזוּ בַּחוּרִים
פִּתְאוֹם אָחֲזוּ בַּחוּרִים זֶה בָּזֶה
עֵרָנִים, לוֹהֲטִים וּגְלוּיֵי חָזֶה

פִּתְאוֹם, פִּתְאוֹם בְּלֵב הַשָּׂדֶה
בְּלֵב הַשָּׂדֶה בְּנִגּוּן וְאֵין קוֹל
מִתְמַתְּחִים בַּחוּרִים וּבְסַעַר מָחוֹל

יָצְאוּ, יָצְאוּ, יָצְאוּ בַּחוּרִים



*******************
יָצְאוּ הַבָּנוֹת חוֹלֵל בַּכַּר
וְרוּחַ עַלִּיז מְפַזֵּר הַשֵּׂעָר.
רָקְדוּ וְרָקְדוּ מִסָּבִיב לַשִּׁקְמָה
בָּעֵמֶק עֵת הַחַמָּה שָׁקְעָה.

לְפֶתַע וְעֶלֶם רַךְ נִגְלָה
פָּנָה לַבָּנוֹת וְהוֹצִיא הַיָּפָה.
יָדוֹ לָהּ הוֹשִׁיט וְאֵלָיו אִמְּצָהּ
וְעַל רֹאשָׁהּ זֵר פְּרָחִים עָטָה.

"הוֹי נַעַר, לָמָּה זֶה יָדְךָ קָרָה"?
– בִּתְהוֹם הַנָּהָר צִנָּה שׁוֹרָה.
"הוֹי נַעַר, לָמָּה זֶה אַתָּה כֹּה עִוֵּר"?
– בִּתְהוֹם הַנָּהָר אֵין אוֹר חוֹדֵר.

רוֹקֵד עִמָּהּ הוּא הַרְחֵק, הַרְחֵק
"לֹא, עֶלֶם לֹא! הָאֵם לִי קוֹרֵאת!"
אַךְ הוּא רוֹקֵד, לַנָּהָר נוֹוֵט
"לֹא, עֶלֶם לֹא! לִבִּי רוֹטֵט".
חִבֵּק גּוּפָהּ הַתָּמִיר, הָרַךְ
"הֲרֵי אִשָּׁה אַתְּ לְאֵל הַמַּיִם!"

רוֹקֵד עִמָּהּ לְתוֹךְ מֵי הַנָּהָר –
"אָבִי הַיָּקָר, אִמִּי אַיֵּךְ"?
מוֹבִיל הוּא אוֹתָהּ אֶל אַרְמוֹן מַיִם לָח.

הֱיוּ שָׁלוֹם לָעַד, לָעַד
לָעַד, לָעַד!
*******************
יָצָאנוּ אַט, חִוֵּר הָיָה הַלַּיִל
בַּמֶּרְחַקִּים הִבְלִיחוּ הָאוֹרוֹת
וְאַתְּ הָיִית יָפָה כִּשְׁתֵּי עֵינַיִךְ
עֵת הַדְּמָעוֹת הָיוּ בָּן עֲצוּרוֹת.

יִלֵּל הַתַּן, וְאַתְּ הָלַכְתְּ לַכֶּרֶם
וְדִמְעָתֵךְ נָשְׁרָה כְּמוֹ שָׂרָף
וְאַתְּ זָכַרְתְּ אֶת הַשָּׁעוֹת בְּטֶרֶם
יָצָאנוּ בַּמִּשְׁעוֹל הַצַּר לַקְּרָב.

וְאַתְּ זָכַרְתְּ צְחוֹקֵנוּ כְּמוֹ נַחַל
וְאַתְּ זָכַרְתְּ רִקּוּד וּמַפּוּחִית
וְאַתְּ זָכַרְתְּ אֶת עֲרֵמַת הַשַּׁחַת
וְאֶת מַגַּע יָדוֹ שֶׁל הַיָּחִיד...

וְאִם נוֹתַרְתְּ וְהַבְּדִידוּת חוֹבֶקֶת
וְאַתְּ פּוֹסַעַת בַּכְּרָמִים לְאַט
אַתְּ תְּחַכִּי עַל כֵּן כָּל כָּךְ בְּשֶׁקֶט –
נִפְרַדְנוּ וְחִיַּכְנוּ בְּמַבָּט.
 

*******************
בְּנֵי יִשְׂרָאֵל פֹּה כֻּלָּנוּ:
מִמִּצְרַיִם יוֹצְאִים אָנוּ:
בְּנֵי יִשְׂרָאֵל! בְּנֵי יִשְׂרָאֵל!

מַקְלוֹתֵינוּ בְּיָדֵינוּ –
מַקְלוֹתֵינוּ!
שַׂקֵּי מַצּוֹת עַל שִׁכְמֵנוּ –
שַׂקֵּי מַצּוֹת!
וַחֲגוֹרָה עַל מָתְנַיִם –
וַחֲגוֹרָה!
כָּכָה נֵצֵא מִמִּצְרַיִם!

כָּכָה, כָּכָה, כָּכָה נֵצֵא!
מִמִּצְרַיִם כָּכָה נֵצֵא –
כָּכָה נֵצֵא!

יַם-סוּף גָּדוֹל מָלֵא מַיִם –
נַעַבְרֶנּוּ בָּרַגְלַיִם:
בְּנֵי יִשְׂרָאֵל! בְּנֵי יִשְׂרָאֵל!

מֹשֶׁה הוֹלֵךְ לְפָנֵינוּ –
מֹשֶׁה הוֹלֵךְ!
יִבְקַע יַם-סוּף בִּשְׁבִילֵנוּ –
יִבְקַע יַם-סוּף!
וְיֵחָצֶה יָם לִשְׁנַיִם –
וְיֵחָצֶה!
כָּכָה נֵצֵא מִמִּצְרַיִם!

כָּכָה, כָּכָה, כָּכָה נֵצֵא!
מִמִּצְרַיִם כָּכָה נֵצֵא –
כָּכָה נֵצֵא!

מִדְבָּר גָּדוֹל לְפָנֵינוּ:
אַל תִּתְיָרְאוּ - נַעַבְרֶנּוּ!
בְּנֵי יִשְׂרָאֵל! בְּנֵי יִשְׂרָאֵל!

עַמּוּד עָנָן יוֹם בְּיוֹם –
עַמּוּד עָנָן!
לָנוּ מַחֲסֶה מִן הַחֹם -
לָנוּ מַחֲסֶה!
וְעַמּוּד אֵשׁ מִבֵּין עַרְבַּיִם -
וְעַמּוּד אֵשׁ!
כָּכָה נֵצֵא מִמִּצְרַיִם!

כָּכָה, כָּכָה, כָּכָה נֵצֵא!
מִמִּצְרַיִם כָּכָה נֵצֵא –
כָּכָה נֵצֵא!
*******************
כְּשֶׁנָּמוּת יִקְבְּרוּ אוֹתָנוּ
בְּיִקְבֵי רִאשׁוֹן לְצִיּוֹן.

שָׁם יֶשְׁנָן עֲלָמוֹת
הַמַּגִּישׁוֹת כּוֹסוֹת
מְלֵאוֹת יַיִן אָדֹם אָדֹם.

כְּשֶׁנָּמוּת יִקְבְּרוּ אוֹתָנוּ
בְּיִקְבֵי רִאשׁוֹן לְצִיּוֹן.

שָׁם יֶשְׁנָם עֲלָמִים
הַמַּגִּישִׁים גְּבִיעִים
מְלֵאִים יַיִן אָדֹם אָדֹם.

*******************
יָרְדָה הַשַּׁבָּת אֶל בִּקְעַת גִּנּוֹסָר,
וְנִיחוֹחַ עַתִּיק בְּשׁוּלֶיהָ.
וַיַּעַמְדוּ מִסָּבִיב הֲרָרִים שׁוֹשְׁבִינִים
לָשֵׂאת אַדַּרְתָּהּ הַזּוֹהֶבֶת.
תַּעֲלֶינָה יוֹנִים מִכִּנֶּרֶת הַיָּם,
קַבֵּל אֶת רוּחָהּ הַלּוֹהֶבֶת.

נָשְׁקָה הַשַּׁבָּת לְרֹאשׁוֹ שֶׁל הַבְּרוֹשׁ,
לָאֵזוֹב שֶׁבַּסֶּלַע נָשָׁקָה.
וַיְּהִי הַדַּרְדַּר לְשַׁרְבִיט שֶׁל מַלְכוּת
עַל רָמוֹת דְּמָמָה מְרוֹנֶנֶת.
יִמְשֹׁךְ אָז הַתּוֹר בְּקוֹלוֹ הַמָּתוֹק
חֶמְדַּת כִּסּוּפִין מְעַדֶּנֶת.

הִרְטִיטָה שַׁבָּת בְּחִנָּהּ הַגָּנוּז
עֵינֵי חַלּוֹנוֹת מִכָּל עֵבֶר.
וַתֵּצֵאנָה בָּנוֹת אֶל הָעֶרֶב זַמֵּר
זְמִירוֹת בְּעֶרְגָּה מְצַלְצֶלֶת.
וְהָיְתָה הָעֶדְנָה בְּבִקְעַת גִּנּוֹסָר
לְנִשְׁמַת עִבְרִיּוּת נֶאֱצֶלֶת.
*******************
מַה לִּי, מִי לִי, מִי לִי, מַה לִּי,
פַּעַם טוֹב לִי, פַּעַם רַע לִי,
פַּעַם קַר, וּפַעַם חַם
וְקוֹרְאִים לִי יְרוּחָם.

יְרוּחָם, אוֹמֵר לִי אַבָּא,
לֵךְ, עֲבֹד, הִנֵּה זְמַנְּךָ בָּא,
וְאִמִּי אוֹמֶרֶת גַּם:
רוּץ, תַּרְוִיחַ יְרוּחָם!

רָץ אֲנִי, רָץ, רָץ אֲנִי
פֹּה וָשָׁמָּה צָץ אֲנִי,
רָץ אֲנִי, וְרָץ אֲנִי
כִּי בָּחוּר נֶחְמָץ אֲנִי,

כִּי אֲנִי יְרוּחָם,
וְאַתָּה תְּרֻחַם
וְיוֹדֵעַ כָּל אֶחָד
שֶׁכֻּלָּנוּ נְרֻחַם
רַצְתִּי, רַצְתִּי, הִתְחַמַּמְתִּי,
וְרֻחַמְתָּ וְרֻחַמְתִּי,
וּבַסּוֹף הִרְגַּשְׁתִּי שֶׁ...
שֶׁאֲנִי עוֹבֵד קָשֶׁה.

*******************
שִׁיר עוֹלָם נָשִׁירָה לָךְ 
עִיר יְרוּשָׁלַיִם,
אֲהַבְנוּךְ, עֲדֵינוּ הֵם
אֶרֶץ וְשָׁמַיִם.
גַּם בַּבֹּקֶר, גַּם בַּלַּיִל 
אַף בַּצָּהֳרַיִם,
חֲלוֹמֵנוּ אַתְּ הִנָּךְ
אַתְּ – יְרוּשָׁלַיִם.

מִתְבָּרְכִים שָׁנָה שָׁנָה
אָנוּ פַּעֲמַיִם,
"לַשָּׁנָה הַבָּאָה
בִּירוּשָׁלַיִם".
מֶשֶׁךְ כָּל שְׁנוֹת גּוֹלָה
שֶׁל כִּמְעַט אַלְפַּיִם,
הֵן נִשְׁבַּעְנוּ "לֹא נִשְׁכַּח
אוֹתָךְ , יְרוּשָׁלַיִם".

בְּתוֹרָה, נָ"ךְ וּתְּפִלָּה,
תַּלְמוּדִים הַשְּׁנַיִם,
בְּדַפְדָּף – שָׁם מִתְנוֹצֵץ
שְׁמֵךְ – יְרוּשָׁלַיִם.  
בַּבְּרָכוֹת עַל הַמָּזוֹן
אַחֲרֵי הַשְּׁתַּיִם
הַשְּׁלִישִׁית מֻקְדֶּשֶׁת לָךְ:
"וּבְנֵה יְרוּשָׁלַיִם".

יְהוּדִים הַמּוּמָתִים
בְּסִיד, בְּאֵשׁ, בְּמַיִם
נִשְׁמָתָם יוֹצֵאת בִּ"שְׁמַע"
וּשְׁמֵךְ "יְרוּשָׁלַיִם".
יְהוּדֵי כָּל הַתְּפוּצוֹת
נוֹשְׂאִים עֵינַיִם
לָךְ, עִירֵנוּ הַחֲבִיבָה
לָךְ, יְרוּשָׁלַיִם.

כְּבָר לֻקֵּינוּ אָנוּ, אַתְּ 
בְּחֻרְבָּן כִּפְלַיִם.
בֵּית חַיֵּינוּ יִבָּנֶה
בָּךְ ,יְרוּשָׁלַיִם.
נַעֲלֶה בְּשִׁיר וָגִיל
בְּעֶזְרַת שָׁמַיִם
לְמִקְדָּשֵׁנוּ הַשְּׁלִישִׁי
בָּךְ יְרוּשָׁלַיִם.

גַּם בַּבֹּקֶר...
*******************
אַלְפַּיִם שָׁנָה כְּבָר עָבָרוּ
מִיּוֹם שֶׁאָנוּ נוֹדְדִים
מִכָּל מָקוֹם אוֹתָנוּ כְּבָר גֵּרָשׁוּ
הַיְּהוּדִי אֶת שִׁירָתוֹ תָּמִיד שָׁר

יְרוּשָׁלַיִם אֶרֶץ אָבוֹת
שָׁם עִיר מוֹלַדְתֵּנוּ
אֶרֶץ כָּל תִּקְווֹתֵינוּ
הַפַּעֲמוֹן מְצַלְצֵל
לְצִיּוֹן נָשׁוּב
שׁוּבוּ נָא אִתִּי, אַחַי
נָשׁוּב נָשׁוּב נָשׁוּב

עַל הָרֵי צִיּוֹנָה עָלִיתִי
בִּהְיוֹתִי בִּירוּשָׁלַיִם שָׁם
שָׁכַבְתִּי וְגַם נִרְדַּמְתִּי
וּבַחֲלוֹמִי מִכָּל הַר וָהַר

אֶת שִׁירַת הַלְּוִיִּים שָׁמַעְתִּי
וְכִנּוֹר מְנַגֵּן בְּתוֹכָהּ
הַיְּהוּדִים בְּאַרְצָם רָאִיתִי
אֵיךְ בְּשִׂמְחָה שָׁרִים אֶת שִׁירָתָם

יְרוּשָׁלַיִם...
*******************
מֵעַל פִּסְגַּת הַר הַצּוֹפִים
אֶשְׁתַּחֲוֶה לָךְ אַפַּיִם.
מֵעַל פִּסְגַּת הַר הַצּוֹפִים
שָׁלוֹם לָךְ, יְרוּשָׁלַיִם.
מֵאָה דּוֹרוֹת חָלַמְתִּי עָלַיִךְ
לִזְכּוֹת, לִרְאוֹת בְּאוֹר פָּנַיִךְ.
יְרוּשָׁלַיִם, יְרוּשָׁלַיִם,
הָאִירִי פָּנַיִךְ לִבְנֵךְ!
יְרוּשָׁלַיִם, יְרוּשָׁלַיִם
מֵחָרְבוֹתַיִךְ אֶבְנֵךְ!

עִיר-פְּרָזוֹת הָיִית עִיר קָדְשִׁי
נִשְׁבַּר בָּךְ כָּל בָּרִיחַ;
אַךְ עוֹד נִשְׁאַר בָּךְ שַׁעַר סָגוּר,
זֶה שַׁעַר הַמָּשִׁיחַ.
רִבְבוֹת בָּנַיִךְ שְׁלָחוּנִי אֵלַיִךְ
לִמְסֹר לְיָדִי אֶת מַפְתְּחוֹתַיִךְ.
יְרוּשָׁלַיִם, יְרוּשָׁלַיִם
נִשְׁבַּעְתִּי בְּשֵׁם אֲדֹנָי:
יְרוּשָׁלַיִם, יְרוּשָׁלַיִם
הָאִירִי פָּנַיִךְ אֵלַי!

בְּלֵב בּוֹטֵחַ בָּאתִי הֲלוֹם
הָקִים אֶת הֲרִיסוֹתַיִךְ
אַךְ אֵיךְ אֶבְנֶה אֶת בֵּית מִקְדָּשֵׁךְ
אִם אֵין שָׁלוֹם בֵּין בָּנַיִךְ?
סְפָרַדִּים, אַשְׁכְּנַזִּים, תֵּימָנִים, פָלָשִׁים
עֻרְפָּלִים וְגוּרְגִ'ים וַחֲרֵדִים וְחָפְשִׁים
יְרוּשָׁלַיִם, יְרוּשָׁלַיִם
לֹא זֹאת חָזִיתִי בַּחֲלוֹם!
יְרוּשָׁלַיִם, יְרוּשָׁלַיִם
בֵּין בָּנַיִךְ הַשְׁרִי נָא שָׁלוֹם!

מֵעַל פִּסְגַּת הַר הַצּוֹפִים
שָׁלוֹם לָךְ, יְרוּשָׁלַיִם
אַלְפֵי גּוֹלִים מִקְּצוֹת כָּל תֵּבֵל
נוֹשְׂאִים אֵלַיִךְ עֵינַיִם
בְּאַלְפֵי בְּרָכוֹת הֲיִי בְּרוּכָה
מִקְדַּשׁ מֶלֶךְ, עִיר מְלוּכָה
יְרוּשָׁלַיִם, יְרוּשָׁלַיִם
אֲנִי לֹא אָזוּז מִפֹּה!
יְרוּשָׁלַיִם, יְרוּשָׁלַיִם
יָבוֹא הַמָּשִׁיחַ, יָבוֹא!

*******************
מֵעַל פִּסְגַּת הַר הַצּוֹפִים
אֶשְׁתַּחֲוֶה לָךְ אַפַּיִם.
מֵעַל פִּסְגַּת הַר הַצּוֹפִים
שָׁלוֹם לָךְ, יְרוּשָׁלַיִם.
מֵאָה דּוֹרוֹת חָלַמְתִּי עָלַיִךְ
לִזְכּוֹת, לִרְאוֹת בְּאוֹר פָּנַיִךְ.
יְרוּשָׁלַיִם, יְרוּשָׁלַיִם,
הָאִירִי פָּנַיִךְ לִבְנֵךְ!
יְרוּשָׁלַיִם, יְרוּשָׁלַיִם
מֵחָרְבוֹתַיִךְ אֶבְנֵךְ!

עִיר-פְּרָזוֹת הָיִית עִיר קָדְשִׁי
נִשְׁבַּר בָּךְ כָּל בָּרִיחַ;
אַךְ עוֹד נִשְׁאַר בָּךְ שַׁעַר סָגוּר,
זֶה שַׁעַר הַמָּשִׁיחַ.
רִבְבוֹת בָּנַיִךְ שְׁלָחוּנִי אֵלַיִךְ
לִמְסֹר לְיָדִי אֶת מַפְתְּחוֹתַיִךְ.
יְרוּשָׁלַיִם, יְרוּשָׁלַיִם
נִשְׁבַּעְתִּי בְּשֵׁם אֲדֹנָי:
יְרוּשָׁלַיִם, יְרוּשָׁלַיִם
הָאִירִי פָּנַיִךְ אֵלַי!

בְּלֵב בּוֹטֵחַ בָּאתִי הֲלוֹם
הָקִים אֶת הֲרִיסוֹתַיִךְ
אַךְ אֵיךְ אֶבְנֶה אֶת בֵּית מִקְדָּשֵׁךְ
אִם אֵין שָׁלוֹם בֵּין בָּנַיִךְ?
סְפָרַדִּים, אַשְׁכְּנַזִּים, תֵּימָנִים, פָלָשִׁים
עֻרְפָּלִים וְגוּרְגִ'ים וַחֲרֵדִים וְחָפְשִׁים
יְרוּשָׁלַיִם, יְרוּשָׁלַיִם
לֹא זֹאת חָזִיתִי בַּחֲלוֹם!
יְרוּשָׁלַיִם, יְרוּשָׁלַיִם
בֵּין בָּנַיִךְ הַשְׁרִי נָא שָׁלוֹם!

מֵעַל פִּסְגַּת הַר הַצּוֹפִים
שָׁלוֹם לָךְ, יְרוּשָׁלַיִם
אַלְפֵי גּוֹלִים מִקְּצוֹת כָּל תֵּבֵל
נוֹשְׂאִים אֵלַיִךְ עֵינַיִם
בְּאַלְפֵי בְּרָכוֹת הֲיִי בְּרוּכָה
מִקְדַּשׁ מֶלֶךְ, עִיר מְלוּכָה
יְרוּשָׁלַיִם, יְרוּשָׁלַיִם
אֲנִי לֹא אָזוּז מִפֹּה!
יְרוּשָׁלַיִם, יְרוּשָׁלַיִם
יָבוֹא הַמָּשִׁיחַ, יָבוֹא!

*******************
תִּשְׁרֵי סַבָּא פָּנָה עֹרֶף
אֶל הָרֵי הָאֶלֶף.
מִשְׁתַּעֵל פֹּה כְּבָר הַחֹרֶף
וּבְעֵינוֹ הַדֶּלֶף.

יְרוּשָׁלַיִם עִיר הַקֹּדֶשׁ
לָמָּה וּמַדּוּעַ
לֹא נָתַתְּ לִי בְּזֶה הַחֹדֶשׁ
יוֹמַיִם בַּשָּׁבוּעַ?

וּבַצְּרִיף בּוֹכֶה הַיֶּלֶד
צוֹמְחוֹת לוֹ שִׁנַּיִם.
גַּלְמוּד הוּא בְּכָל הַחֶלֶד
כִּי הוֹרִים לוֹ אַיִן.
 
יְרוּשָׁלַיִם עִיר הַקֹּדֶשׁ...

אַל תִּבְכֶּה, בְּנִי, בְּלִי הֶרֶף,
אַל תִּבְכֶּה לָעַד, דַּע:
אִמְּךָ כּוֹבֶסֶת, וּבָעֶרֶב
תָּבִיא לְךָ שׁוֹקוֹלָדָה.
 
יְרוּשָׁלַיִם עִיר הַקֹּדֶשׁ
לָמָּה וּמַדּוּעַ
לֹא נָתַתְּ לִי בְּזֶה הַחֹדֶשׁ
יוֹמַיִם בַּשָּׁבוּעַ?

בַּמַּחְצָבָה נָפַל אָבִיךָ
וְנִשְׁמָתוֹ בַּתֹּהוּ.
אֵין דָּבָר, סְגֹר אֶת פִּיךָ
תְּהִי חוֹצֵב כָּמוֹהוּ.
 
יְרוּשָׁלַיִם עִיר הַקֹּדֶשׁ...

תְּהִי חוֹצֵב, תַּחֲצֹב בַּסֶּלַע
תִּבְנֶה יְרוּשָׁלַיִם!
אִם הַבֶּכִי הוּא בְּסֶלַע – 
הַשְּׁתִיקָה בִּשְׁנַיִם.
 
יְרוּשָׁלַיִם עִיר הַקֹּדֶשׁ
לָמָּה וּמַדּוּעַ
לֹא נָתַתְּ לִי בְּזֶה הַחֹדֶשׁ
יוֹמַיִם בַּשָּׁבוּעַ?

*******************
יֵשׁ בָּאָרֶץ יַלְדָּה
נֶחְמָדָה נֶחְמָדָה.
נִשְׁמָתָהּ טִפָּה זַכָּה, 
טִפַּת יַיִן מְתוּקָה.

גַּם כַּיַּיִן מְשַׁכֶּרֶת
יֶגַע, צַעַר מְפַזֶּרֶת
לָהּ עֵינַיִם, הוֹ אֵלִי!

כָּל אַחַת כְּמַרְגָּלִית,
יֵשׁ בְּאֶרֶץ יַלְדָּה
נֶחְמָדָה נֶחְמָדָה...


*******************
לִי בַּדִּיר טָלֶה קָטָן
וְכֻלּוֹ לָבָן, לָבָן.
רַק שְׁחֹרוֹת הֵן שְׁתֵּי אָזְנָיו
וְשָׁחֹר הוּא הַזָּנָב.

חֲבִיבִי, אָמַרְתִּי לוֹ
סֶרֶט חֵן קָשַׁרְתִּי לוֹ,
סֶרֶט חֵן עִם פַּעֲמוֹן
לַקָּטָן בִּבְנֵי הַצֹּאן.
*******************
יֵשׁ וְנִדְמֶה כִּי שְׁכַחְתִּיהָ לָעַד
אָפַס כָּל רֶגֶשׁ מִלֵּב,
אַךְ יֵשׁ וְנֵעוֹר אֵיזֶה זִיק וְרָעַד
וְשָׁב וְהֵעִיר הַכְּאֵב.

אָז זִכְרוֹנָהּ לְפָנַי יַעֲלֶה
אֶשְׁפֹּךְ אֶת לִבִּי לְשִׁירִי
עַד רֶגֶשׁ אַחֲרוֹן מִן הַלֵּב יִדָּלֶה
וְנָח לִבִּי בִּיגוֹנִי.
*******************
יֵשׁ יְלָדִים בְּנֵי כְּפָר וּבְנֵי עִיר
עֵין שֶׁמֶשׁ תִּצְהַל לִקְרָאתָם וְתַזְהִיר.
לָהֶם לֹא יֶחְסַר בַּבַּיִת מְאוּם
עַל כַּפַּיִם הָאָב וְהָאֵם יִשָּׂאוּם.
כָּל יֶלֶד וָיֶלֶד וּכְלֵי שַׁעֲשׁוּעָיו
בָּהֶם יְשַׂחֵק וְיַרְנִין לֵב רוֹאָיו;

אַךְ יֵשׁ יְלָדִים נְזוּפִים בְּלֹא אָשָׁם
גָּדְלוּ גַּלְמוּדִים בְּאֵין גַּג לְרֹאשָׁם.
שְׂעָרָם לֹא סָרוּק וְגוּפָם לֹא רָחוּץ,
יְחֵפִים וּקְרוּעִים תּוֹעִים הֵם בַּחוּץ
יְלָדִים עֲזוּבִים לְלֹא אָב וּבְלִי אֵם
עֲלֵיהֶם הָרָקִיעַ קוֹדֵר וְזוֹעֵם.
*******************
יֵשׁ לָאָח שֶׁלִּי שָׂפָם
וּמְסֻלְסָל הִנֵּהוּ
אַךְ לָאָח שֶׁלִּי שָׂפָם
שֶׁבַּגּוּשׁ רוֹכֵב הוּא.

יֵשׁ לָאָח שֶׁלִּי שָׂפָם
עֹבִי שֶׁל מִבְרֶשֶׁת
אַךְ תִּרְאֶנּוּ נַעֲרָה
תֵּכֶף מִתְרַגֶּשֶׁת.

יֵשׁ לָאָח שֶׁלִּי שָׂפָם
וּמְחַלְּקוֹ לִשְׁנַיִם
וְאֶת הַקְּצָווֹת הוּא שָׂם
מֵעֵבֶר לָאָזְנַיִם.

יֵשׁ לָאָח שֶׁלִּי שָׂפָם...
אַח, מָה אַתְּ יוֹדַעַת!
יֵשׁ לָאָח שֶׁלִּי שָׂפָם...
צִ'ילְבָּה מְשֻׁגַּעַת!

יֵשׁ לָאָח שֶׁלָּהּ שָׂפָם
עַיִן לֹא תִּרְאֶנּוּ...
אַךְ עוֹבֵר בּוֹ רוּחַ קַל –
תֵּכֶף יְגַלְּחֶנּוּ.

יֵשׁ לָאָח שֶׁלָּהּ שָׂפָם,
חוֹלָנִי כָּךְ סְתָם הוּא.
בֵּין הַחֶבְרֶ'ה יֵשׁ וִכּוּחַ
אִם בִּכְלָל שָׂפָם הוּא.

יֵשׁ לָאָח שֶׁלִּי שָׂפָם
וְצָרִיךְ לָדַעַת
שֶׁעָלָיו הַדּוֹד שֶׁלִּי
אִבֵּד עַצְמוֹ לָדַעַת.

יֵשׁ לָאָח שֶׁלִּי שָׂפָם...
אַח, מָה אַתְּ יוֹדַעַת!
יֵשׁ לָאָח שֶׁלִּי שָׂפָם
צִ'ילְבָּה מְשֻׁגַּעַת!!!
*******************
יֵשׁ לִי אָח קָטָן מְאוֹד,
בֶּן שָׁנָה אַחַת.
וְרוֹצֶה הוּא לַעֲמֹד,
אַךְ נוֹפֵל מִיָּד.

גַּם לָלֶכֶת הוּא רוֹצֶה
וְאֵינוֹ יָכוֹל,
אַךְ יוֹדֵעַ הוּא יָפֶה
עַל אַרְבַּע לִזְחֹל.

וְיוֹדֵעַ הוּא לָשִׁיר,
זֶה אָחִי יִזְהָר,
הוּא לוֹקֵחַ כַּף וְסִיר,
וּמְתוֹפֵף וְשָׁר:

אִמָּא, אִמָּא, לַ-לַ-לָה,
אַבָּא, אַבָּא טוֹב.
וְלַשִּׁיר אֵין הַתְחָלָה,
וְלַשִּׁיר אֵין סוֹף.
*******************
יֵשׁ לִי אָח קָטָן מְאוֹד,
בֶּן שָׁנָה אַחַת.
וְרוֹצֶה הוּא לַעֲמֹד,
אַךְ נוֹפֵל מִיָּד.
לָה לָה לָה...

וְיוֹדֵעַ הוּא לָשִׁיר,
זֶה אָחִי יִזְהָר,
הוּא לוֹקֵחַ כַּף וָסִיר,
מְתוֹפֵף וְשָׁר:
לָה לָה לָה...

אִמָּא, אִמָּא, לַ-לַ-לָה,
אַבָּא, אַבָּא טוֹב.
וְלַשִּׁיר אֵין הַתְחָלָה,
וְלַשִּׁיר אֵין סוֹף.
לָה לָה לָה...
*******************
יֵשׁ לִי גְּלִידָה הֲכִי טוֹבָה,
הֲכִי טוֹבָה וּמְשֻׁבָּחָה
קְנוּ מִמֶּנִי, יְלָדִים,
קוּ קוּ - אֲהָה! גְּלִידָה טוֹבָה!

בְּתֵל-אָבִיב בְּכָל פִּנָּה
שׁוֹתִים גָּזוֹז, אוֹכְלִים גְּלִידָה
קְנוּ נָא, קְנוּ נָא מִשֶּׁלִּי –
גְּלִידָה מָנָה! גְּלִידָה טוֹבָה!
*******************
יֵשׁ לִי גַּן, גַּן קָטָן
מַה טּוֹב בּוֹ לָנוּחַ
חֲבֵרַי בָּאִים אֵלַי
טוֹב בּוֹ גַּם לָשׂוּחַ.

הוֹ, קוּמוּ קוּמוּ יְלָדִים!
נֵלֵךְ, נֵלֵךְ לַגַּן –
שָׁם יֵשׁ פְּרָחִים
שָׁם יֵשׁ צְמָחִים
לַעֲבֹד שָׁם מְצֻיָּן!
בַּגַּן, בַּגַּן –
לַעֲבֹד שָׁם מְצֻיָּן!
*******************
יֵשׁ לִי גַּן וּבְאֵר יֵשׁ לִי
וַעֲלֵי בְּאֵרִי תָּלוּי דְּלִי
מִדֵּי שַׁבָּת בָּא מַחֲמַדִּי
מַיִם זַכִּים יֵשְׁתְּ מִכַּדִּי.

כָּל הָעוֹלָם יָשֵׁן – הַס!
נָם תַּפּוּחַ וַאֲגָס
אִמִּי נָמָה, נִרְדָּם אָבִי
עֵרִים רַק אֲנִי וּלְבָבִי.  

וְהַדְּלִי כִּלְבָבִי עֵר
נוֹטֵף פָּז אֶל פִּי הַבְּאֵר
נוֹטֵף פָּז וְנוֹטֵף בְּדֹלַח:
דּוֹדִי הוֹלֵךְ, דּוֹדִי הוֹלֵךְ.

הַס, בַּגַּן נִזְדַּעְזַע נוֹף –
דּוֹדִי בָּא אִם פִּרְכֵּס עוֹף?
דּוֹדִי, דּוֹדִי! – חוּשׁ מַחֲמַדִּי
אֵין בֶּחָצֵר אִישׁ מִלְּבַדִּי.
*******************
יֵשׁ לִי גַּן וּבְאֵר יֵשׁ לִי
וַעֲלֵי בְּאֵרִי תָּלוּי דְּלִי
מִדֵּי שַׁבָּת בָּא מַחֲמַדִּי
מַיִם זַכִּים יֵשְׁתְּ מִכַּדִּי.

כָּל הָעוֹלָם יָשֵׁן – הַס!
נָם תַּפּוּחַ וַאֲגָס
אִמִּי נָמָה, נִרְדָּם אָבִי
עֵרִים רַק אֲנִי וּלְבָבִי.  

וְהַדְּלִי כִּלְבָבִי עֵר
נוֹטֵף פָּז אֶל פִּי הַבְּאֵר
נוֹטֵף פָּז וְנוֹטֵף בְּדֹלַח:
דּוֹדִי הוֹלֵךְ, דּוֹדִי הוֹלֵךְ.

הַס, בַּגַּן נִזְדַּעְזַע נוֹף –
דּוֹדִי בָּא אִם פִּרְכֵּס עוֹף?
דּוֹדִי, דּוֹדִי! – חוּשׁ מַחֲמַדִּי
אֵין בֶּחָצֵר אִישׁ מִלְּבַדִּי.
*******************
יֵשׁ לִי דוֹדָה, אַיְזְן דּוֹדָה,
רוּמְבָּלָה רוּמְבָּלָה רוּמְבָּלָה.
הִיא שׁוֹתָה קָפֶה עִם סוֹדָה,
רוּמְבָּלָה רוּמְבָּלָה רוּמְבָּלָה.

כַּרְמֶלָּה הֵי, כַּרְמֶלָּה הֵי,
כַּרְמֶלָּה הֵי, כַּרְמֶלָּה.
*******************
יֵשׁ לִי יַלְדָּה וְהִיא עֲנֻגָּה,
שְׂעָרוֹת שְׁחֹרוֹת, עֵינֵי תֹּם,
יָם שֶׁל עֶצֶב, רֹךְ וְתוּגָה,
יָפָה, זַכָּה כַּחֲלוֹם.

שִׂפְתוֹתֶיהָ שִׂפְתֵי שָׁנִי,
וְלָהּ מַחֲרֹזֶת שִׁנֵּי חֵן.
מִי שֶׁאַךְ רַק פַּעַם נְשָׁקָן
לְעוֹלָם לֹא יִשְׁכָּחֵן.
*******************
יֵשׁ לִי כִּנֶּרֶת מֵיתָרִים אַלְפַּיִם
שֶׁל קַרְנֵי שֶׁמֶשׁ, אֶשֶׁד וְשָׁמַיִם.
יֵשׁ לִי כִּנֶּרֶת שִׁבְעָתַיִם צְלִיל
עַל כָּל מֵיתָר שֶׁל עֶצֶב וְשֶׁל גִּיל.

אַף יֵשׁ לִי קֶשֶׁת בָּרָקִיעַ, קֶשֶׁת בֶּעָנָן,
וּמִתְלַחֶשֶׁת הִיא כָּל זִיו שֶׁל צֶבַע וְגָוָן;
הֵן יֵשׁ לִי קֶשֶׁת שִׁבְעָתַיִם קוֹל:
מֵרֵאשִׁית-שַׁחַר וְעַד תֹּם הַכְּחוֹל.

אָבִיב כִּי בָּא, תִּקְוָה לִי אֲנַגֵּנָה
וַעֲלוּמִים יִגְלֹשׁוּ הַיַּרְדֵּנָה,
אַךְ סְתָו כִּי בָּא: תּוּגַת הַדְּמִי יִשְׁזֹר,
יִדֹּם שִׁירִי, יָנוּם מֵיתָר מִכְּפוֹר.

לָךְ הַכִּנֶּרֶת מֵיתָרִים אַלְפַּיִם,
שֶׁל קַרְנֵי שֶׁמֶשׁ, אֶשֶׁד וְשָׁמַיִם,
לָך הַכִּנֶּרֶת שִׁבְעָתַיִם צְלִיל
עַל כָּל מֵיתָר שֶׁל עֶצֶב וְשֶׁל גִּיל.

אֲזַי יָבוֹא אָבִיב וּנְנַגֵּנָה
וַעֲלוּמִים נִגְלֹשָׁה הַיַּרְדֵּנָה
וְלֹא דְּמָמָה, וְלֹא עוֹד עֶצֶב סְתָו;
יִזְרַח שִׁירִי, שִׁירֵנוּ גַּם יַחְדָּיו.

לָנוּ כִּנֶּרֶת מֵיתָרִים אַלְפַּיִם,
שֶׁל קַרְנֵי שֶׁמֶשׁ, אֶשֶׁד וְשָׁמַיִם,
אוֹתָהּ כִּנֶּרֶת, שִׁבְעָתַיִם צְלִיל...
אוּלָם עַל כָּל מֵיתָר עֶדְנָה,
חֶדְוָה, רִנָּה וָגִיל...
*******************
יֵשְׁ לִי תַּרְנְגֹלֶת
כָּל הַיּוֹם אוֹכֶלֶת סֹלֶת
הַפִּיפִּי שֶׁלָּהּ – לִימוֹנָדָה
הַקָּקָה שֶׁלָּהּ – שׁוֹקוֹלָדָה
*******************
יֵשׁ לָנוּ אֶרֶץ וְיֵשׁ לָנוּ יָם,
לָנוּ שָׁמַיִם וְכָל צְבָאָם,
אֶרֶץ מוֹרֶשֶׁת מֵאָז מֵעוֹלָם,
קֵדְמָה מִדְבָּר לָהּ, מִיָּם לָהּ הַיָּם.

אֶרֶץ מוֹלֶדֶת, אַרְיֵה יְהוּדָה –
עֵד גַּיְא וָהַר, וְכָל אֶבֶן עֵדָה.

אֶרֶץ מוֹלֶדֶת, דּוֹרוֹת שְׁמוֹנִים
לָנוּ חִכִּית, גַּם שָׁמַרְתְּ אֱמוּנִים.
שַׁבְנוּ אֵלַיִךְ מִקְּצוֹת אֲדָמָה,
עֹז לָנוּ, אַתְּ, וְלָךְ אָנוּ חוֹמָה.
*******************
יֵשׁ לָנוּ בַּמַּעְגָּל גֹּלֶם
אֶת מִי שֶׁיַּכֶּה עַל הַגַּב
לִקְרָאתוֹ יָרוּץ מִיָּד
*******************
יֵשׁ לָנוּ תַּיִשׁ,
לַתַּיִשׁ יֵשׁ זָקָן,
לוֹ אַרְבַּע רַגְלַיִם,
וְזָנָב לוֹ קָטָן.

יֵשׁ לוֹ קַרְנַיִם –
קַרְנַיִם לִנְגֹּחַ;
יֵשׁ לוֹ טְלָפַיִם
לִבְעֹט וְלִבְרֹחַ.

אֵין מַזִּיק כָּמוֹהוּ;
לֹא יָנוּם, לֹא יִישַׁן;
בְּעֵדֶר הַצֹּאן הוּא
גַּם רֹאשׁ וְגַם רִאשׁוֹן.

יֵשׁ עֵז לוֹ – זוּגָתוֹ,
הִיא טִפְּשָׁה וּסְכָלָה;
אַךְ חָלָב הִיא נוֹתְנָה
כָּל יוֹם קַנְקַן מָלֵא.

לַתַּיִשׁ, לָעֵז
בֵּן קָטָן – גְּדִי.
יָפֶה הוּא וְחָבִיב,
אוֹתוֹ אוֹהֵב אֲנִי.
*******************
יֵשׁ נֵפְט שֶׁל עִירָאק
וְיֵשׁ נֵפְט שֶׁל "שֵׁל";
וְאַתְּ תִּהְיִי שֶׁלִּי רַק,
שֶׁלִּי רַק, שֶׁלִּי רַק, שֶׁלִּי רַק, שֶׁלִּי!
וְאַתְּ תִּהְיִי שֶׁלִּי רַק,
שֶׁלִּי רַק, שֶׁלִּי רַק, שֶׁלִּי!
*******************
יֵשׁ עֵת לֶעָמָל
וְיֵשׁ עֵת לַקְּרָבוֹת
וְיֵשׁ עֵת לַמָּחוֹל
לַמָּחוֹל הַסּוֹעֵר!
*******************
יְשֻׂשׂוּם מִדְבָּר וְצִיָּה
וְתָגֵל עֲרָבָה
וְתִפְרַח כַּחֲבַצָּלֶת.

כִּי-נִבְקְעוּ בַמִּדְבָּר מַיִם
וּנְחָלִים בָּעֲרָבָה.
*******************
יָשֵׂם מִדְבָּר לַאֲגַם-מַיִם
אֶרֶץ צִיָּה לְמֹצָאֵי מָיִם.
*******************
אַיַּלְתִּים, קָדִימָה אַיַּלְתִּים!
גַּם בַּיּוֹם וְגַם בַּלַּיְלָה, אַיַּלְתִּים!
יִשְׂמְחוּ יִשְׂמְחוּ יִשְׂמְחוּ הָאַיַּלְתִּים!
*******************
יִשְׂמְחוּ בְמַלְכוּתְךָ
שׁוֹמְרֵי שַׁבָּת
וְקוֹרְאֵי עֹנֶג שַׁבָּת
עַם מְקַדְּשֵׁי שְׁבִיעִי
שְׁבִיעִי שַׁבָּת
*******************
כְּאַגָּדַת רִבְקָה נִדְבְּרוּ בִּי בְּנוֹת אֲרָם
בְּנוֹת אֲרָם נִדְבְּרוּ בִּי, בְּנוֹת אֲרָם.

בְּנֵי אִמִּי בֵּרְכוּנִי
וַיְּשַׁלְּחוּ אוֹתִי
וְאֶת מֵנִקְתִּי
עַל הַגְּמַלִּים – אַחֲרֵי הָאִישׁ
עַל הַגְּמַלִּים...

בְּנֵי אִמִּי בֵּרְכוּנִי
וַיְּשַׁלְּחוּ אוֹתִי
וְאֶת מֵנִקְתִּי
עַל הַגְּמַלִּים...
אַחֲרֵי הָאִישׁ.
*******************
כָּאן עַל פְּנֵי אֲדָמָה – לֹא בֶּעָבִים, מֵעָל –
עַל פְּנֵי אֲדָמָה הַקְּרוֹבָה, הָאֵם;
לְהֵעָצֵב בְּעָצְבָּהּ וְלָגִיל בְּגִילָהּ הַדַּל
הַיּוֹדֵעַ כָּל כָּךְ לְנַחֵם.

לֹא עַרְפִלֵּי מָחָר – הַיּוֹם הַמּוּמָשׁ בַּיָּד,
הַיּוֹם הַמּוּצָק, הֶחָם, הָאֵיתָן:
לִרְווֹת אֶת הַיּוֹם הַזֶּה, הַקָּצָר, הָאֶחָד,
עַל פְּנֵי אַדְמָתֵנוּ כָּאן.

בְּטֶרֶם אָתָא הַלֵּיל – בּוֹאוּ, בּוֹאוּ הַכֹּל!
מַאֲמָץ מְאֻחָד, עַקְשָׁנִי וָעֵר
שֶׁל אֶלֶף זְרוֹעוֹת. הַאֻמְנָם יִבָּצֵר לָגֹל
אֶת הָאֶבֶן מִפִּי הַבְּאֵר?
*******************
כָּאן עַל פְּנֵי אֲדָמָה – לֹא בֶּעָבִים, מֵעָל –
עַל פְּנֵי אֲדָמָה הַקְּרוֹבָה, הָאֵם;
לְהֵעָצֵב בְּעָצְבָּהּ וְלָגִיל בְּגִילָהּ הַדַּל
הַיּוֹדֵעַ כָּל כָּךְ לְנַחֵם.

לֹא עַרְפִלֵּי מָחָר – הַיּוֹם הַמּוּמָשׁ בַּיָּד,
הַיּוֹם הַמּוּצָק, הֶחָם, הָאֵיתָן:
לִרְווֹת אֶת הַיּוֹם הַזֶּה, הַקָּצָר, הָאֶחָד,
עַל פְּנֵי אַדְמָתֵנוּ כָּאן.

בְּטֶרֶם אָתָא הַלֵּיל – בּוֹאוּ, בּוֹאוּ הַכֹּל!
מַאֲמָץ מְאֻחָד, עַקְשָׁנִי וָעֵר
שֶׁל אֶלֶף זְרוֹעוֹת. הַאֻמְנָם יִבָּצֵר לָגֹל
אֶת הָאֶבֶן מִפִּי הַבְּאֵר?
*******************
כָּאן צָעַדְנוּ צָעַדְנוּ בִּימֵי קֶדֶם
מִמִּדְבָּר מִמִּדְבָּר עַד לַיָּם
עַל הָרַיִךְ עֲמָקַיִךְ מוֹרַשְׁתֵּנוּ
צָעַדְנוּ שָׁם בְּרֹן.

כָּאן נָשָׂאנוּ נָשָׂאנוּ בִּימֵי קֶדֶם
מִמּוֹאָב מִמּוֹאָב עַד לַיָּם
מֶשֶׁךְ זֶרַע עַל נִירֵנוּ
דְּרוֹר וָצֶדֶק לְכָל עַם.

הִנֵּה בָּאנוּ עָלִינוּ בִּימֵי קֶדֶם
אֶת הָרֶשַׁע לִגְדֹּעַ לִשְׁבֹּר
עַל דִּגְלֵנוּ חֵרוּתֵנוּ מִתְנוֹפֶפֶת
וְשׁוֹפַעַת נֹגַהּ אוֹ.ר

אֶרֶץ אֶרֶץ אֶרֶץ אַתְּ אַרְצֵנוּ
אֶת דְּרוֹרֵנוּ בָּךְ נַגְבִּיר
כִּידוֹנֵנוּ לַמַּחְרֶשֶׁת
נַהֲפֹךְ אָז וְנָנִיר.
*******************
כַּאֲשֶׁר הָאָדוֹן כֻּתָּן מָכַר
וַאֲנִי אָז בִּקַּשְׁתִּי הַשָּׂכָר,
כָּךְ עָנָה, עָנָה לִי הָאָדוֹן:
חֶלְקִי קָטַפְתִּי יַחַד עִם הַכֻּתָּן.

וְקָשֶׁה לֶאֱסֹף אֶת הַכֻּתָּן;
הָאָדוֹן רַק זוֹעֵף וְכֹה נִרְגָּן.
רַע, הוֹי, רַע אֶת הַכֻּתָּן לִקְטֹף;
אֶבְרַח מִכָּאן וְאָז בּוֹא יָבוֹא הַסּוֹף.
*******************
מִבֹּקֶר וְעַד עֶרֶב
עוֹבֵד אֲנִי בְּלִי הֶרֶף
עוֹבֵד אֲנִי בַּכְּבִישׁ
זֶה עֵסֶק בִּישׁ בִּישׁ בִּישׁ
וְאִם בַּצָּהֳרַיִם
בִּקַּשְׁתָּ מָנוֹת שְׁתַּיִם
תֹּאמַר לְךָ הַמַּגִּישָׁה:
מָפִישׁ פִישׁ פִישׁ פִישׁ.
לוֹטֶה, הַגִּישִׁי עוֹד מָנָה
לָקֶרְדָּה כָּל כָּךְ מְצֻיָּנָה
לֹא נוּכַל יוֹתֵר לִסְבֹּל
תַּפְקִידֵנוּ לֶאֱכֹל
לוֹטֶה, הַגִּישִׁי עוֹד מָנָה!
*******************
כְּבַקָּרַת רוֹעֶה עֶדְרוֹ
מַעֲבִיר צֹאנוֹ תַּחַת שִׁבְטוֹ
כֵּן תַּעֲבִיר וְתִסְפֹּר וְתִמְנֶה
וְתִפְקֹד נֶפֶש כָּל חָי,
וְתַחְתֹּךְ קִצְבָה לְכָל בְּרִיּוֹתֶיךָ
וְתִכְתֹּב אֶת גְּזַר-דִּינָם

*******************
הָאִישׁ מִתְיַגֵּעַ,
נֶחְפָּז, מִתְגַּעְגֵּעַ,
רוֹדֵף אֶת הָאֹשֶׁר, עָף-מְמַהֵר
טִפְּשׁוֹן שֶׁכָּמוֹהוּ - 
אָשְׁרוֹ הִנֵּה פֹּה הוּא,
אַךְ הוּא הָלְאָה, הָלְאָה, רָץ כְּעִוֵּר.

וּכְשֶׁהוּא מִתְעוֹרֵר וּמֵבִין -
רוֹאֶה הוּא: רֹאשׁוֹ כְּבָר הִלְבִּין.
כְּבָר מְאֻחָר מִדַּי,
כְּבָר מְאֻחָר מִדַּי,
עָבַר הַזְּמַן, אֵין לְהָשִׁיב אֶת מַה שֶּׁאֵין.
כְּבָר מְאֻחָר מִדַּי,
כְּבָר מְאֻחָר מִדַּי,
לַשָּׁוְא, לַשָּׁוְא אַתָּה בּוֹכֶה וּמִתְחַנֵּן.
הִתְעוֹפְפוּ יְמֵי חַיֶּיךָ,
תַּמּוּ כֶּעָשָׁן.
גַּבְּךָ כָּפוּף, כֵּהוֹת עֵינֶיךָ,
נוּמָה נָא וִישַׁן
כְּבָר מְאֻחָר מִדַּי
כְּבָר מְאֻחָר מִדַּי
עָבַר הַזְּמַן, הַכֹּל נִגְמַר, כְּבָר מְאֻחָר

קָרְאוּ אוֹתָהּ חַוָּה
אוֹתוֹ הִיא אָהָבָה
עָבְדָה בֶּחָצָץ הִיא,,, פֶּה שׁוֹשַׁנִּים
וְהוּא - עִם חָלִיל הוּא
כֵּן, זִיפְזִיף הוֹבִיל הוּא
וְשָׁר לָהּ, רַק שָׁר לָהּ... עֶשֶׂר שָׁנִים.

עַכְשָׁו הוּא עַסְקָן מְהֻלָּל
וְהִיא עַסְקָנִית, וּבִכְלָל...
כְּבָר מְאֻחָר מִדַּי,
כְּבָר מְאֻחָר מִדַּי,
עָבַר הַזְּמַן, אֵין לְהָשִׁיב אֶת מַה שֶּׁאֵין.
כְּבָר מְאֻחָר מִדַּי,
כְּבָר מְאֻחָר מִדַּי,
לָשִׁיר? חַה חַה, אֵין פְּנַאי אֲפִלּוּ לְטַלְפֵּן.
הַלּוֹ... הַלּוֹ... יְמֵי חַיֵּינוּ
מִהֲרוּ לָנוּס.
הַלּוֹ... הַלּוֹ... כֵּהוֹת עֵינֵינוּ...
הַמִּסְפָּר תָּפוּס.
כְּבָר מְאֻחָר מִדַּי,
כְּבָר מְאֻחָר מִדַּי,
הַזְּמַן עָבַר, הַכֹּל נִגְמַר, כְּבָר מְאֻחָר

שׁוֹמְעִים אָנוּ טוֹנִים
שֶׁל לוֹרְד וִינְטֶרְטוֹנִים
the national home  - דַּי הוּא גָּדַל!
נַפְסִיק אוֹתוֹ – יֶס סֶר
נַחְנִיק אוֹתוֹ – יֶס סֶר
קַצֵּץ נְקַצֵּץ בּוֹ ... סְטוֹפּ וַחֲסַל!

זֹאת קָרָאנוּ, שָׁמַעְנוּ, אֲבָל...
לְחַסֵּל, אֲדוֹנִי, לֹא תּוּכַל.
כְּבָר מְאֻחָר מִדַּי,
כְּבָר מְאֻחָר מִדַּי,
כְּבָר לֹא יַשְׁפִּיעוּ הַבְּרָקִים וְהָרוּחוֹת.
כְּבָר מְאֻחָר מִדַּי,
כְּבָר מְאֻחָר מִדַּי,
I'm very sorry sir,  - חֲבָל עַל הַכֹּחוֹת.
הַכְרָזָה עוֹלָה, יוֹרֶדֶת,
אַךְ הַגְּזָר נִגְזַר,
פֹּה לָעָם תִּהְיֶה מוֹלֶדֶת.
לֹא יוֹעִיל דָּבָר.
כְּבָר מְאֻחָר מִדַּי,
כְּבָר מְאֻחָר מִדַּי,
כְּבָר מְאֻחָר, עָבַר הַזְּמַן, אֲנַחְנוּ כָּאן!

*******************
כְּבָר סִדַּרְנוּ כָּאן רַכֶּבֶת
בּוֹאוּ יְלָדִים לָשֶׁבֶת
הַקַּטָּר כְּבָר מְצַפְצֵף
לֹא יִסַּע מִי לֹא יֵשֵׁב
טוּ----
*******************
כַּד קָטָן, כַּד קָטָן,
שְׁמוֹנָה יָמִים שַׁמְנוֹ נָתַן.
כָּל הָעָם הִתְפַּלֵּא,
מֵאֵלָיו הוּא מִתְמַלֵּא.

כָּל הָעָם אָז הִתְכַּנֵּס
וְהִכְרִיז: אַךְ, זֶהוּ נֵס!
אִלּוּלֵא כַּד זֶה נִשְׁאַר
מִקְדָּשֵׁנוּ לֹא הוּאַר.
*******************
כֹּה אָמַר ה'
זָכַרְתִּי לָךְ חֶסֶד נְעוּרַיִךְ
אַהֲבַת כְּלוּלֹתָיִךְ

לֶכְתֵּךְ אַחֲרַי בַּמִּדְבָּר
בְּאֶרֶץ לֹא זְרוּעָה
*******************
עַל דְּבַר עָתִיד, אַל תַּחֲשֹׁב תָּמִיד
זֶה מִנְהָג גָּרוּעַ, גָּרוּעַ
שְׁתֵה וֶאֱכֹל, צַפְצֵף עַל הַכֹּל
צְחַק בְּקוֹל פָּרוּעַ: הָהּ-הָהּ!

אֱמֶת וֶאֱמוּנָה הָהּ-הָהּ 
עֵצָה זוֹ הֲגוּנָה הָהּ-הָהּ 
זְרֹק הַכֹּל לַעֲזָאזֵל
וּמֵרֹב שִׂמְחָה
צְחַק בְּקוֹל פָּרוּעַ: הָהּ-הָהּ!

אֱכֹל בָּשָׂר וּבֵיצִים תְּרֵיסַר
יוֹם יוֹם בַּשָּׁבוּעַ, שָׁבוּעַ
הַקַּצָב בַּנְדִיט
לֹא נוֹתֵן קְרֶדִּיט
צְחַק בְּקוֹל פָּרוּעַ: הָהּ-הָהּ!

אֱמֶת וֶאֱמוּנָה הָהּ-הָהּ...

כּוֹבַע שֶׁל קַשׁ וְחֻלְצָה מַמָּשׁ
עַל הַגַּב קָרוּעַ, קָרוּעַ
זֶה לֹא נוֹרָא, כְּלוּם לֹא קָרָה
צְחַק בְּקוֹל פָּרוּעַ: הָהּ-הָהּ!

אֱמֶת וֶאֱמוּנָה הָהּ-הָהּ...

מָתַי יוּטַב, כְּבָר הַמַּצָּב
רַק לַשֵּׁד יָדוּעַ, יָדוּעַ
בּוֹא נָא חָבֵר, אַל תִּתְמַרְמֵר
צְחַק בְּקוֹל פָּרוּעַ: הָהּ-הָהּ!

אֱמֶת וֶאֱמוּנָה הָהּ-הָהּ...
*******************
כּוֹכָבִים רוֹמְזִים בָּעֶרֶב
וּבַמֶּרְחָב הוֹמֶה בְּלִי הֶרֶף
דּוֹן דּוֹן דּוֹן דּוֹן
*******************
מִן הַיּוֹם בּוֹ נִקְרֵאתִי לַפֶּלֶא
שֶׁל בֵּיתָר וְצִיּוֹן וְסִינַי,
יַד אַחִים הִסְגִירַתְנִי לַכֶּלֶא
וַתִּנְעַל בֵּית-אִמִּי לְפָנַי.

הַשָּׁרוֹן וְהָעֵמֶק לֹא לָנוּ,
לֹא קָצִיר, לֹא קָטִיף, לֹא בִּנְיָן.
אֱלֹהִים לְיָגוֹן בְּחַרְתָּנוּ,
וַתִּבְחַר אֶת אָחִי לְתַלְיָן.

זֶה הָרִיב – לֹא נִגְמַר הוּא עֲדַיִן
בֵּין אָדֹם לְלָבָן-וְתָכֹל:
עוֹד שַׁלֵּם נְשַׁלֵּם לְךָ, קַיִן,
אֶת נַפְשׁוֹת צְעִירֶיךָ נִטֹּל.

כִּי סוֹפָן – אוֹ לַבֹּץ רִקָּבוֹנָה
אוֹ לִמְרֹד בִּירֻשַּׁת הַקָּלוֹן.
אָנוּ מֶרֶד נִקְרָא – וְתָבֹאנָה
עִם הָעֵמֶק הַזֶּה לְפִדְיוֹן.

טַל מַפְרֶה, טַל חַיִּים – טַל הַמֶּרֶד ...
הוֹי, רָוְתָה כָּל אַרְצֵנוּ טַלִּי!
נוּמָה עֵמֶק, מֶרְחַב הַתִּפְאֶרֶת,
יִתְנַשֵּׂא גַּם עָלֶיךָ, דִּגְלִי.

כִּי אֲנַחְנוּ שָׂדֶיךָ נָטַעְנוּ –
בַּגָּלוּת, מֵעַכּוֹ, עַל גַּרְדֹּם.
אֱלֹהִים לַשִּׁלְטוֹן בְּחַרְתָּנוּ
עַל לָבָן-וְתָכוֹל – וְאָדֹם.
*******************
כֻּלָּנוּ, אָח, לְעֹל אֶחָד נִרְתַּמְנוּ,
יַחְדָּו נִשָּׂא אֶת מֶשֶׁךְ-הַיָּגוֹן.
וְלָמָּה כֹּה רָחַקְנוּ אָח מֵאָח?
שַׁלָּמָּה אִישׁ רֵעֵהוּ לֹא יָחֹן?

שַׁלָּמָּה כֹּה הַלֵּב קָשַׁח,
דֻּכָּא, רֻחַק כָּל רֶגֶשׁ רַךְ? –
כְּסֶלַע זֶה דּוֹמֵם כָּל פֶּה,
יֵבוֹשׁ נַחֵם עָמִית דָּוֶה.

כֻּלָּנוּ פֹּה לְעֹל אֶחָד נִרְתַּמְנוּ,
יַחְדָּו נִשָּׂא אֶת מֶשֶׁךְ-הַיָּגוֹן,
הֵי, קוּמָה, אָח, וְיָד בְּיָד שַׁלֵּבָה,
אַמֵּץ, קָרֵב וָחֹן!
*******************
כֻּלָּנוּ, אָח, לְעֹל אֶחָד נִרְתַּמְנוּ,
יַחְדָּו נִשָּׂא אֶת מֶשֶׁךְ-הַיָּגוֹן.
וְלָמָּה כֹּה רָחַקְנוּ אָח מֵאָח?
שַׁלָּמָּה אִישׁ רֵעֵהוּ לֹא יָחֹן?

שַׁלָּמָּה כֹּה הַלֵּב קָשַׁח,
דֻּכָּא, רֻחַק כָּל רֶגֶשׁ רַךְ? –
כְּסֶלַע זֶה דּוֹמֵם כָּל פֶּה,
יֵבוֹשׁ נַחֵם עָמִית דָּוֶה.

כֻּלָּנוּ פֹּה לְעֹל אֶחָד נִרְתַּמְנוּ,
יַחְדָּו נִשָּׂא אֶת מֶשֶׁךְ-הַיָּגוֹן,
הֵי, קוּמָה, אָח, וְיָד בְּיָד שַׁלֵּבָה,
אַמֵּץ, קָרֵב וָחֹן!
*******************
כּוּשִׁי, כּוּשִׁי, כּוּשִׁי שָׁחֹר כַּלֵּיל
כּוּשִׁי, כּוּשִׁי, כּוּשִׁי שָׁחֹר, אָפֵל
כּוּשִׁי, כּוּשִׁי, כּוּשִׁי הַבֵּט וּרְאֵה
הַכּוּשִׁי שָׁחֹר כְּקָפֶה.

לוֹ עֵינַיִם קְטַנְטַנּוֹת
לוֹ שִׁנַּיִם לְבָנוֹת
וְהַשַּׂעַר מְסֻלְסָל
וְהַמַּבָּט מְעֻרְפָּל.

כּוּשִׁי, כּוּשִׁי, כּוּשִׁי...

פַּעַם חַי לוֹ כּוּשִׁי טוֹב
בְּאֶרֶץ מִיצִ'יגָן
הוּא שָׁתָה חָלָב לָרֹב
רָצָה לִהְיוֹת לָבָן

כּוּשִׁי, כּוּשִׁי, כּוּשִׁי...

הוּא שַׁמֶּנֶת אָז אָכַל
פָּרָה שְׁלֵמָה וְשׁוֹר
אַךְ זֶה לֹא עָזַר בִּכְלָל
וְהוּא נִשְׁאַר שָׁחֹר

כּוּשִׁי, כּוּשִׁי, כּוּשִׁי...

עֵת מִמִּיצִ'יגָן חָזַר
הוּא אָמַר בְּסוֹד:
אַל תֵּשֵׁב נָא עַל צַבָּר
כִּי זֶה כּוֹאֵב מְאוֹד

כּוּשִׁי, כּוּשִׁי, כּוּשִׁי...

לוֹ עֵינַיִם קְטַנְטַנּוֹת
וְלוֹ שִׁנַּיִם לְבָנוֹת
וְהַשַּׂעַר מְסֻלְסָל
וְהַמַּבָּט מְעֻרְפָּל.

כּוּשִׁי, כּוּשִׁי, כּוּשִׁי...
*******************
כּוּשִׁי כֶּלֶב קָט
נִשְׁאָר אַתָּה לְבַד
אֶת אָזְנֶיךָ פְּתַח
וְאֶת עֵינֶיךָ פְּקַח
לִשְׁמֹר עַל בֵּיתִי
לִשְׁמֹר עַל חֲצֵרִי.

בָּא שׁוּעָל גָּדוֹל
לִטְרֹף הַתַּרְנְגוֹל
אָז כּוּשִׁי נָבַח
וְהַשּׁוּעָל בָּרַח
הַב הַב הוּא נָבַח
הַב הַב הוּא נָבַח.

שָׁמְעוּ זֹאת הַיְּלָדִים
יָצְאוּ בְּרִקּוּדִים
יָצְאוּ בְּרִקּוּדִים
וְשָׁרוּ לוֹ שִׁירִים
אַךְ זֶהוּ כֶּלֶב טוֹב
אַךְ זֶהוּ כֶּלֶב טוֹב!
*******************
(זוֹמְמִים גּוֹיִם... מִסָּבִיב גּוֹיִם...)

מִסָּבִיב גּוֹיִם סְבָבוּנִי, 
גַם סַבּוּנִי, סְבָבוּנִי
זוֹמְמִים לְהַשְׁמִידֵנִי
מֵעַל פְּנֵי הָאָרֶץ הַכְחִידֵנִי

וַאֲנִי בְּשֵׁם יְהוָה, כִּי אֲמִילַם,
כִּי אֲמִילַם
אֲמִילַם, אֲמִילַם
*******************
כִּי אֶשְׁמְרָה שַׁבָּת אֵל יִשְׁמְרֵנִי
אוֹת הִיא לְעוֹלְמֵי עַד בֵּינוֹ וּבֵינִי
*******************
כִּי בָא הָאוֹת! כִּי בָא הָאוֹת!
הֵידָד! נָרִיעָה שִׁיר הָעָם!
יוֹשְׁבֵי תֵבֵל, חֲזוּ פְּלָאוֹת:
לִתְחִיָּה יִשְׂרָאֵל קָם!

רַבּוֹת כָּמַהּ, רַבּוֹת קִוָּה
תִּקְוַת מָסֹרֶת דּוֹר וָדוֹר.
חֲזוּ פְּלָאוֹת: הַיּוֹם כִּי בָא!
דְּרוֹר לָעָם בְּאֶרֶץ אוֹר!

וּתְפַךְ שִׁירָה זוֹ וְעָנְתָה:
כִּי בָאָה עֵת! כִּי בָאָה עֵת!
לֹא חֶרֶב שֹׁד אַרְצוֹ בָּנְתָה,
לֹא דַם חֲנִית – מַזְמֵר וָאֵת!

חֲזוּ פְּלָאוֹת: כּוֹכָב דָּרַךְ!
וְעָנוּ בָנוּ גֶּבַע, גַּיְא:
הִשְׁרִישׁ יַעֲקֹב, צָץ וּפָרַח!
נָרִיעָה נָא: עַמֵּנוּ חַי!
*******************
כִּי בְשִׂמְחָה תֵצֵאוּ
וּבְשָׁלוֹם תּוּבָלוּן; 
הֶהָרִים וְהַגְּבָעוֹת 
יִפְצְחוּ רִנָּה.
וּשְׁאַבְתֶּם מַיִם בְּשָׂשׂוֹן 
מִמַּעַיְנֵי הַיְשׁוּעָה.
צַהֲלִי, צַהֲלִי וָרֹנִּי,
יוֹשֶׁבֶת צִיּוֹן, יוֹשֶׁבֶת צִיּוֹן,
הַלְלוּיָהּ.
*******************
כִּי הִגִּיעָה עֵת הָעֶרֶב,
הִיא עֵת צֵאת הַשּׁוֹאֲבוֹת.
נָגֹל אֶת הָאֶבֶן מֵעַל פִּי הַבְּאֵר.
כִּי אֶל עֵין הַמַּיִם בָּאנוּ,
פֹּה נִשְׁאַב מִפִּי הַבְּאֵר.
כַּדֵּינוּ מִלֵּאנוּ, נָשׁוּב אֶל הַכְּפָר,
נַעֲלֶה נָא שׁוּב הַכְּפָרָה,
שָׁם בְּמַעֲלֵה הָהָר.
*******************
כִּי הֵם חַיֵּינוּ וְאֹרֶךְ יָמֵינוּ
וּבָהֶם נֶהְגֶּה יוֹמָם וָלַיְלָה.
*******************
כִּי הֵם חַיֵּינוּ וְאֹרֶךְ יָמֵינוּ
וּבָהֶם נֶהְגֶּה יוֹמָם וָלַיְלָה.
*******************
כִּי הִנֵּה כַּחֹמֶר בְּיַד הַיּוֹצֵר
בִּרְצוֹתוֹ מַרְחִיב וּבִרְצוֹתוֹ מְקַצֵּר
כֵּן אֲנַחְנוּ בְיָדְךָ חֶסֶד נוֹצֵר
לַבְּרִית הַבֵּט וְאַל תֵּפֶן לַיֵּצֶר

כִּי הִנֵּה כָּאֶבֶן בְּיַד הַמְסַתֵּת
בִּרְצוֹתוֹ אוֹחֵז וּבִרְצוֹתוֹ מְכַתֵּת
כֵּן אֲנַחְנוּ בְיָדְךָ מְחַיֶּה וּמְמוֹתֵת
לַבְּרִית הַבֵּט וְאַל תֵּפֶן לַיֵּצֶר

כִּי הִנֵּה כַּגַּרְזֶן בְּיַד הֶחָרָשׁ
בִּרְצוֹתוֹ דִּבֵּק לָאוּר וּבִרְצוֹתוֹ פֵּרַשׁ
כֵּן אֲנַחְנוּ בְיָדְךָ תּוֹמֵךְ עָנִי וָרָשׁ
לַבְּרִית הַבֵּט וְאַל תֵּפֶן לַיֵּצֶר

כִּי הִנֵּה כַּהֶגֶה בְּיַד הַמַּלָּח
בִּרְצוֹתוֹ אוֹחֵז וּבִרְצוֹתוֹ שִׁלַּח
כֵּן אֲנַחְנוּ בְיָדְךָ אֵל טוֹב וְסַלָּח
לַבְּרִית הַבֵּט וְאַל תֵּפֶן לַיֵּצֶר

כִּי הִנֵּה כִּזְכוּכִית בְּיַד הַמְזַגֵּג
בִּרְצוֹתוֹ חוֹגֵג וּבִרְצוֹתוֹ מְמוֹגֵג
כֵּן אֲנַחְנוּ בְיָדְךָ מַעֲבִיר זָדוֹן וְשׁוֹגֵג
לַבְּרִית הַבֵּט וְאַל תֵּפֶן לַיֵּצֶר

כִּי הִנֵּה כַּיְרִיעָה בְּיַד הָרוֹקֵם
בִּרְצוֹתוֹ מְיַשֵּׁר וּבִרְצוֹתוֹ מְעַקֵּם
כֵּן אֲנַחְנוּ בְיָדְךָ אֵל קַנֹּא וְנוֹקֵם
לַבְּרִית הַבֵּט וְאַל תֵּפֶן לַיֵּצֶר

כִּי הִנֵּה כַּכֶּסֶף בְּיַד הַצּוֹרֵף
בִּרְצוֹתוֹ מְסַגְסֵג וּבִרְצוֹתוֹ מְצָרֵף
כֵּן אֲנַחְנוּ בְיָדְךָ מַמְצִיא לְמָזוֹר תֶּרֶף
לַבְּרִית הַבֵּט וְאַל תֵּפֶן לַיֵּצֶר.
*******************
כִּי יֵשׁ יוֹם, כִּי יֵשׁ יוֹם
וְיִנָּשֵׂא נֵס הַדְּרוֹר
וְיִנָּשֵׂא נֵס הַדְּרוֹר
וְנִמְחָה לָנֶצַח אוֹת קַיִן
וּשְׁבִיב הָאוֹר יֻצַּת בָּעַיִן
וְלֵב חָדָשׁ יִפְעַם בָּאָדָם
וְקָם וְנֵעוֹר כָּל דַּכָּא בָּעוֹלָם
וְלֵב חָדָשׁ יִפְעַם בָּאָדָם
וְלֵב חָדָשׁ יִפְעַם בָּאָדָם
וְקָם וְנֵעוֹר כָּל דַּכָּא בָּעוֹלָם
וְלֵב חָדָשׁ יִפְעַם, יִפְעַם בָּאָדָם
יֵשׁ יוֹם!
*******************
כִּי מִצִּיּוֹן תֵּצֵא תוֹרָה
וּדְבַר ה' מִירוּשָׁלָיִם.

*******************
כִּי רָאשִׁי אָנִיחָה לִי
עַל מִטַּת אִמִּי שֶׁלִּי,
חֶרֶשׁ תִּגְחַן עָלַי,
נַחַת תִּשְׂבַּע בְּלִי דַּי:
נוּמִי, בִּתִּי, נוּמִי נָא,
עֵינֵי זֹהַר עִצְמִי נָא,
נוּמִי בְּשָׁלוֹם, נוּמִי בְּשָׁלוֹם!

כִּי רֹאשִׁי אָנִיחָה לִי
עַל מִטַּת חֲמוֹתִי שֶׁלִּי
הִיא תִּזְעֹם אָז עָלַי,
פִּיהָ תִּפְתַּח - אַלְלַי:
כַּלָּתִי עֲצֶלֶת הִיא,
כָּל הַיּוֹם מִתְבַּטֶּלֶת הִיא,
לֹא רוֹצֶה לָקוּם, אַךְ וְרַק תָּנוּם.

כִּי רֹאשִׁי אָנִיחָה לִי
עַל מִטַּת בַּעְלִי שֶׁלִּי,
חֶרֶשׁ יִגְחַן עָלַי,
נַחַת יִשְׂבַּע לוֹ דַּי:
נוּמִי, רַעְיָה, נוּמִי נָא,
עֵינֵי זֹהַר עִצְמִי נָא,
נוּמִי בְּשָׁלוֹם, נוּמִי בְּשָׁלוֹם! 

*******************
כִּי רַד הַיּוֹם
מַה תֶּאֶבְלִי נַפְשִׁי עָלַי
הַכּוֹכָבִים רוֹמְזִים אֵלַי:
קַוֵּה לְיוֹם יָבוֹא.
*******************
כִּי תָּבוֹא, כִּי תָּבוֹא
כִּי תָּבוֹא אֶל מוֹדִיעִין
וְהֵבֵאתָ שָׁם גַּרְעִין
וְטָמַנְתָּ הַגַּרְעִין
הוֹ! בַּשְּׁמָמָה, בַּשְּׁמָמָה
בַּשְּׁמָמָה שֶׁל מוֹדִיעִין.

וּבִזְכוּת, וּבִזְכוּת
וּבִזְכוּת אוֹתוֹ גַּרְעִין
יִתְרַחֵשׁ בְּמוֹדִיעִין
נֵס בְּרָכָה, נֵס הַגַּרְעִין
הוֹ! וְיִפְרַח, וְיִפְרַח
וְיִפְרַח הַר מוֹדִיעִין.

*******************
כִּי תָּבוֹא, כִּי תָּבוֹא
כִּי תָּבוֹא אֶל מוֹדִיעִין
וְהֵבֵאתָ שָׁם גַּרְעִין
וְטָמַנְתָּ הַגַּרְעִין
הוֹ! בַּשְּׁמָמָה, בַּשְּׁמָמָה
בַּשְּׁמָמָה שֶׁל מוֹדִיעִין.

וּבִזְכוּת, וּבִזְכוּת
וּבִזְכוּת אוֹתוֹ גַּרְעִין
יִתְרַחֵשׁ בְּמוֹדִיעִין
נֵס בְּרָכָה, נֵס הַגַּרְעִין
הוֹ! וְיִפְרַח, וְיִפְרַח
וְיִפְרַח הַר מוֹדִיעִין
*******************
וְכִי תָבֹאוּ אֶל הָאָרֶץ
וּנְטַעְתֶּם כָּל עֵץ.

לִבְנוֹת וְלִנְטֹעַ,
לַחְרֹשׁ וְלִזְרֹעַ.

וְהָאָרֶץ הַנְּשַׁמָּה תֵּעָבֵד,
תַּחַת אֲשֶׁר הָיְתָה שְׁמָמָה!

לִבְנוֹת וְלִנְטֹעַ,
לַחְרֹשׁ וְלִזְרֹעַ.
*******************
כִּי תָבֹאוּ אֶל הָאָרֶץ
כִּי תָבֹאוּ
כִּי תָבֹאוּ אֶל הָאָרֶץ
כִּי תָבֹאוּ
כִּי תָבֹאוּ אֶל הָאָרֶץ וּנְטַעְתֶּם (X4)

עֵת לָטַעַת (X2)

כִּי תָבֹאוּ אֶל הָאָרֶץ
כִּי תָבֹאוּ
כִּי תָבֹאוּ אֶל הָאָרֶץ
כִּי תָבֹאוּ
*******************
כִּי תָבֹאוּ אֶל הָאָרֶץ
וּנְטַעְתֶּם כָּל עֵץ מַאֲכָל,
וְנָתַן הָעֵץ פִּרְיוֹ
וְהָאָרֶץ יְבוּלָהּ.

עֵת לִנְטֹעַ אִילָנוֹת,
עֵת לִנְטֹעַ אִילָנוֹת,
עֵת לִנְטֹעַ וְלִבְנוֹת.

וִישַׁבְתֶּם אִישׁ תַּחַת גַּפְנוֹ
וְתַחַת תְּאֵנָתוֹ,
וִהְיִיתֶם כְּעֵץ שָׁתוּל
עַל-פַּלְגֵי-מָיִם

עֵת לִנְטֹעַ אִילָנוֹת,
עֵת לִנְטֹעַ אִילָנוֹת,
עֵת לִנְטֹעַ וְלִבְנוֹת.

וּבְנִיתֶם חָרְבוֹת עוֹלָם
שֹׁמְמוֹת תְּקוֹמְמוּ
וִחְיִיתֶם עַל-אַדְמַתְכֶם
לָבֶטַח וּלְעוֹלָם. 

עֵת לִנְטֹעַ אִילָנוֹת,
עֵת לִנְטֹעַ אִילָנוֹת,
עֵת לִנְטֹעַ וְלִבְנוֹת.
*******************
מִי זֹאת לִקְרָאתִי עוֹלָה
בּוֹאִי אֲחוֹתִי כַּלָּה
לִבַּבְתִּינִי מִכַּלּוֹת
יַפְיָפִית לִי
יַפְיָפִית לִי בַּמְּחוֹלוֹת

כִּי קַלָּה אֲנִי
כִּי אֲנִי קַלָּה
כִּי נָאוָה אֲנִי
כִּבְנוֹת הָאַיַּלָה
בּוֹאָה וְנָחוּלָה
כִּי לִבִּי אָבָה
כִּי תִּנְעַם בַּמָּחוֹל אַהֲבָה

מִי פָּנָיו אֵלִי יָאִיר
זֶה דּוֹדִי נַפְשִׁי יָעִיר
שֶׁכֻּלּוֹ דָּגוּל וָעַז
אֲבַקְשֶׁנּוּ לִי
אֲבַקְשֶׁנּוּ מִנִּי אָז

כִּי הִנֵּה דּוֹדֵךְ
כִּי דּוֹדֵךְ הִנּוֹ
כִּי יִקְרַב אֵלַיִךְ
יֶעֱרַב חִנּוֹ
בּוֹאִי וְנָחוּלָה
כִּי לִבִּי אָבָה
כִּי תִּנְעַם בַּמָּחוֹל אַהֲבָה


*******************
כִּנֶּרֶת כִּנֶּרֶת, אֵלַיִךְ
נִמְשֶׁכֶת כָּל נֶפֶשׁ מֵאָז.
כָּל קֶסֶם מוֹלֶדֶת מֵימַיִךְ
יָפִיקוּ בַּלַּיְלָה כְּרָז.

סוֹדוֹת הַיָּמִים שֶׁנָּגוֹזוּ
בְּרֶטֶט הַגַּל הַשָּׁלֵו
וְלָךְ כָּל בָּנַיִךְ יַחְרֹזוּ
מֵיטַב מַנְגִּינוֹת שֶׁבַּלֵּב.

כִּנֶּרֶת, כִּנֶּרֶת, כִּנֶּרֶת,
זִיו קֶסֶם בְּחוֹל הַמִּדְבָּר.
אִתָּךְ מִן הַגּוּף נֶעֱקֶרֶת
צִפֹּרֶן יֵאוּשׁ הָאַכְזָר.

עֵת נַחַשׁ יַזְרִים הַיָּרֵחַ,
עָנָן יִתְבּוֹסֵס בְּחָלָב.
תּוֹךְ בֶּכִי קוֹפֵץ וְשָׂמֵחַ
בִּתְהוֹם הֶחָזֶה הַלֵּבָב.

יָדַעְתִּי, הַשַּׁחַר יוֹפִיעַ
לִשְׁפֹּךְ אֶת אוֹרוֹ בְּשָׂדוֹת,
מִתֶּלֶם אֶל תֶּלֶם יָנִיעַ
בְּקֶצֶב צִלְצוּל מַחְרֵשׁוֹת.

יָדַעְתִּי מִבֹּקֶר עַד עֶרֶב
הַיֶּזַע הַגּוּף לֹא יֶחְדַּל.
וְהָלְאָה, וְהָלְאָה בְּלִי הֶרֶף
אֶמְשֹׁךְ בְּרִתְמוֹת הֶעָמָל.

כִּי רַב עוֹד, כִּי רַב עוֹד הַיֶּגַע
בִּשְׂדוֹת הַשָּׁרָב הַלּוֹחֵךְ.
רַק כּוֹחַ אַחְלִיפָה, רַק רֶגַע
אָנוּחַ וְהָלְאָה אֵלֵךְ.

בַּדֶּרֶךְ הַזֹּאת, אוֹ אַחֶרֶת,
וְאִם אֶכָּשֵׁל לִזְמַנִּים – 
אֵלַיִךְ, אֵלַיִךְ, כִּנֶּרֶת,
אָבוֹא לְחַדֵּשׁ עֲלוּמִים.

בְּתוֹהוּ דְּמָמָה הַשּׂוֹרֶרֶת
תָּמִיד קְרִיאָתִי תְּרַחֵף:
כִּנֶּרֶת, כִּנֶּרֶת, כִּנֶּרֶת,
אַמְּצִי אֶת הַבֵּן הֶעָיֵף.
*******************
בְּלַחַן הָאוֹר וּבְרֶטֶט הַיֹּפִי
אֵלַיִךְ עָרַגְנוּ, כִּנּוֹר הַגַּלִּים,
כְּשֶׁשִּׁיר דַּיָּגִים מְרַצֵּד לֵילוֹתַיִךְ,
נִגּוּן חֲלוּצִים מִסְּבִיבֵךְ מִשְׁתַּפֵּךְ.

אַט נָעוּ גַּלַּיִךְ, חֵיקֵךְ הַפָּתוּחַ.
סִירַת מִפְרָשִׂים אַט גּוֹלְשָׁה עַל גַּלִּים.
יָרֵחַ חִוֵּר שֶׁעָלָה וְהוֹפִיעַ,
שִׁיר עֶרֶשׂ הוּא שָׁר לָךְ, שִׁיר עֶרֶשׂ מַרְדִּים.

כִּנֶּרֶת, אַתְּ עֵמֶק הַזִּיו וְהָרֶנֶן,
לֵילוֹת שְׁקוּיֵי-יֹפִי עָטְרוּ שַׁלְוָתֵךְ.
יַרְדֵּן אֶל חֵיקֵךְ מֵרִיעַ בְּלַחַשׁ,
מִמֶּנּוּ יוֹצֵא הוּא וְהָלְאָה הוֹלֵךְ.

אַלְפֵי רְבָבוֹת, מִילְיוֹנֵי יָדַיִם
אֵלַיִךְ הוֹשַׁטְנוּ, כִּנּוֹר הַגַּלִּים,
כְּשֶׁחֶרֶשׁ סִירַת-מִפְרָשִׂים בָּךְ גּוֹלֶשֶׁת
וְסַהַר לוֹחֵשׁ לָךְ שִׁיר עֶרֶשׂ מַרְדִּים.
*******************
תְּכֵלֶת שָׁמַיִם מוֹשֶׁכֶת בָּרוֹם
וְסוֹד אֵין הַחֵקֶר מוֹשֵׁךְ אֱלֵי תְּהוֹם.
כָּל יָגוֹן וְכָל אֹשֶׁר וְגִיל מְלֵא פַּחַד –
עַל גַּלַּיִךְ, כִּנֶּרֶת, לָשׁוּט עַד בְּלִי סוֹף,
בָּךְ הִשְׁתַּקֵּף וְלֶאֱהֹב, לֶאֱהֹב,
הִשְׁתַּפֵּךְ בְּרִנָּה וּבְבֶכִי גַּם יַחַד.

כִּנֶּרֶת, כִּנֶּרֶת, אַתְּ פֶּלֶא כָּל-פֶּלֶא,
אֱלֹהַּ הַנֵּצַח בָּךְ חַי בִּתְהוֹמוֹת,
תַּחַת שָׁמַיִךְ לִחְיוֹת וְלָמוּת!
אַתְּ פֶּלֶא כָּל-פֶּלֶא עֲלֵי אֲדָמוֹת.
*******************
כִּנֶּרֶת כַּנֶּרֶת,
כִּנּוֹר פְּלָאִים הִנָּךְ
עִם קֶשֶׁת הַיַּרְדֵּן
גְּנוּזָה בָּךְ תִּפְאֶרֶת
גָּלִיל הַמִּתְעַלֵּף וּמִתְרוֹנֵן.

כִּנֶּרֶת כַּנֶּרֶת,
אַגַּן הָאוֹרוֹת,
שֶׁבּוֹ מִשְׁתַּבֶּרֶת
אַנְחַת כִּנּוֹרוֹת.

כִּנֶּרֶת כַּנֶּרֶת,
נִגְלֵית נִסְתֶּרֶת
הָרִים לָךְ מִשְׁמֶרֶת
קְמוּטֵי הָאוֹרוֹת.

כִּנֶּרֶת כַּנֶּרֶת,
כִּנּוֹר פְּלָאִים...
*******************
מַה לְּךָ נִזְעָף, כּוֹעֵס?
בּוֹא אֵלַי וְנִתְפַּיֵּס.

נְבַקֵּשׁ סְלִיחָה מִכֹּל
עֵת לִשְׁכֹּחַ, עֵת לִמְחֹל.

אַל בְּרֹגֶז, אַל בְּרִיב,
נְכַפֵּר אִישׁ לְאָחִיו.

חֲבֵרִים כִּתְמוֹל-שִׁלְשׁוֹם, –
יָד נוֹשִׁיטָה לְשָׁלוֹם!
*******************
לָרוֹבֶה יָד וְיָד נִצְמֶדֶת
עַד יָפוּצוּ אוֹיֵב וָצַר.
אֲנַחְנוּ דְּרוּכִים בַּמּוֹלֶדֶת,
נִהְיֶה לָהּ מָגֵן וּמִבְצָר.

וּבְתוֹךְ לֶהָבָה מְרַקֶּדֶת
צָף זֵכֶר פְּרִידָה לֹא נִשְׁכָח,
יֵשׁ, יֵשׁ אַחַת אֵי שָׁם בַּמּוֹלֶדֶת
אֲשֶׁר אֲהַבְנוּהָ כָּל כָּךְ.

כִּתָּתֵנוּ בַּלַּיְלָה צוֹעֶדֶת
טוֹבְלָה טְבִילַת אֵשׁ וְעָשָׁן
בְּכָל הַר וָגַיְא בַּמּוֹלֶדֶת,
חֵיל צִיּוֹן לֹא יָנוּם, לֹא יִישַׁן.

וּבְתוֹךְ לֶהָבָה...

בִּנְתִיבָה שׁוֹמְמָה וּבוֹדֶדֶת
גּוּף וָגוּף מִתְרַטֵּט כְּמֵיתָר,
לִבּוֹתֵינוּ עִם לֵב הַמּוֹלֶדֶת
הוֹלְמִים אָז בְּוָאדִי נִסְתָּר.

וּבְתוֹךְ לֶהָבָה...

גַּם הָעַיִן חַדָּה וְחוֹשֶׁדֶת,
נִיד עֵץ מְזִמּוֹת יַחֲרֹשׁ,
עֲמֻקָּה הַשָּׁעָה בַּמּוֹלֶדֶת
לִשְׁרִיק הַפָּגָז עַל הָרֹאשׁ.

וּבְתוֹךְ לֶהָבָה...
*******************
לָרוֹבֶה יָד וְיָד נִצְמֶדֶת
עַד יָפוּצוּ אוֹיֵב וָצַר.
אֲנַחְנוּ דְּרוּכִים, דְּרוּכִים בַּמּוֹלֶדֶת,
נִהְיֶה לָהּ מָגֵן וּמִבְצָר.

כִּתָּתֵנוּ בַּלַּיְלָה צוֹעֶדֶת
טוֹבְלָה טְבִילַת אֵשׁ וְעָשָׁן
בְּכָל הַר וָגַיְא בַּמּוֹלֶדֶת,
חֵיל צִיּוֹן לֹא יָנוּם, לֹא יִישַׁן.

בִּנְתִיבָה שׁוֹמְמָה וּבוֹדֶדֶת
גּוּף וָגוּף מִתְרַטֵּט כְּמֵיתָר,
לִבּוֹתֵינוּ עִם לֵב הַמּוֹלֶדֶת
הוֹלְמִים אָז בְּוָאדִי נִסְתָּר.

לָרוֹבֶה יָד וְיָד נִצְמֶדֶת...

הָעַיִן חַדָּה וְחוֹשֶׁדֶת,
נִיד עֵץ מְזִמּוֹת יַחֲרֹשׁ,
עֲמֻקָּה הַשָּׁעָה בַּמּוֹלֶדֶת
לִשְׁרִיק הַפָּגָז עַל הָרֹאשׁ.

וּבְתוֹךְ לֶהָבָה מְרַקֶּדֶת
צָף זֵכֶר פְּרִידָה לֹא נִשְׁכָח,
יֵשׁ אַחַת אֵי שָׁם בַּמּוֹלֶדֶת
אֲשֶׁר אֲהַבְנוּהָ כָּל כָּךְ.

לָרוֹבֶה יָד וְיָד נִצְמֶדֶת...
*******************
כָּךְ הוֹלְכִים הַשּׁוֹתְלִים:
רֹן בַּלֵּב וְאֵת בַּיָּד,
מִן הָעִיר וּמִן הַכְּפָר,
מִן הָעֵמֶק, מִן הָהָר –
בְּט"וּ בִּשְׁבָט!
בְּט"וּ בִּשְׁבָט!

לָמָּה בָּאתֶם, הַשּׁוֹתְלִים?
נַךְ בַּקַּרְקַע וּבַצֹּר,
וְגוּמוֹת סָבִיב נַחְפֹּר
בֶּהָרִים וּבַמִּישׁוֹר –
בְּט"וּ בִּשְׁבָט!
בְּט"וּ בִּשְׁבָט!

מַה יְּהֵא פֹּה, הַשּׁוֹתְלִים?
שְׁתִיל יָבוֹא בְּכָל גּוּמָה,
יַעַר עַד יִפְרֹשׂ צִלּוֹ,
עַל אַרְצֵנוּ עֲגוּמָה –
בְּט"וּ בִּשְׁבָט!
בְּט"וּ בִּשְׁבָט!
*******************
קֶמַח פֹּה, שֶׁמֶן פֹּה,
גַּם בֵּיצָה הֵבֵאנוּ פֹּה –
לוּשׁ-לוּשׁ, לוּשׁ-לוּשׁ,
לוּשׁ-לוּשׁ, לוּשׁ-לוּשׁ,
כָּךְ לָשִׁים, כָּךְ לָשִׁים
אֹזֶנְהָמָן לִכְבוֹד פּוּרִים!

תַּפ-תְּפַח וְהַצְלַח,
הַבָּצֵק יָפֶה תָּפַח! 
גַּל-גַּל, גַּל-גַּל,
גַּל-גַּל, גַּל-גַּל,
כָּךְ עוֹרְכִים, כָּךְ עוֹרְכִים
אֹזֶנְהָמָן לִכְבוֹד פּוּרִים!

כּוֹחַ יֵשׁ, חֵשֶׁק יֵשׁ,
הַתַּנּוּר בּוֹעֵר כָּאֵשׁ. –
חַם-חַם, חַם-חַם,
חַם-חַם, חַם-חַם,
כָּךְ אוֹפִים, כָּךְ אוֹפִים
אֹזֶנְהָמָן לִכְבוֹד פּוּרִים!
*******************
כָּכָה, כָּכָה, כָּכָה!
כָּךְ וְכָךְ וְלֹא אַחֶרֶת
יָם תִּיכוֹן וְיָם כִּנֶּרֶת,
גַּם בָּשָׁן וְגַם גִּלְעָד
מִנִּי אָז וַעֲדֵי עַד.

הֵי, שִׁירִי לִי יוֹם, שִׁירִי לִי לַיְלָה!
אַרְצִי הָרִים הָרִים וְגַיְא לָהּ,
אַרְצִי הָרִים הָרִים וְגַיְא לָהּ.
הֵי, שִׁירִי לִי יוֹם, שִׁירִי לִי לַיְלָה!
אַרְצִי הָרִים הָרִים וְגַיְא לָהּ.
שִׁירִי לִי, שִׁירִי לִי עוֹד וָעוֹד, 
אֵרַשְׂתִּיךְ לִי בִּדְמָעוֹת.

כָּכָה, כָּכָה, כָּכָה!
כָּךְ וְכָךְ וְלֹא אַחֶרֶת!
עִם הַתְּכֵלֶת הַמַּזְהֶרֶת,
עִם מֶרְחַב חוֹלוֹת נִרְדָּם – 
עַל הַנֶּפֶשׁ, עַל הַדָּם...

הֵי, שִׁירִי לִי יוֹם...

כָּכָה, כָּכָה, כָּכָה!
כָּךְ וְכָךְ וְלֹא אַחֶרֶת!
בִּי הִדְלַקְתְּ תְּשׁוּקָה סוֹעֶרֶת,
עוֹד אָמָה, וְעוֹד אָמָה –
לֹא שְׂבַעְתִּיךְ עוֹד, אֲדָמָה!

הֵי, שִׁירִי לִי יוֹם...

כָּכָה, כָּכָה, כָּכָה!
כָּךְ וְכָךְ וְלֹא אַחֶרֶת
מִן הַחוֹחַ יַעַל וֶרֶד,
לֶחֶם טוֹב מִן הַטְּרֵשָׁה
הַעֲמִיקִי, מַחֲרֵשָׁה!

הֵי, שִׁירִי לִי יוֹם...

כָּכָה, כָּכָה, כָּכָה!
כָּךְ אַתְּ וְלֹא אַחֶרֶת,
בַּמָּצוֹר וּבַמִּשְׁמֶרֶת!
מִשְׁבָּרִים נָתְנוּ קוֹלָם – 
בָּךְ דָּבַקְתִּי עַד עוֹלָם.

הֵי, שִׁירִי לִי יוֹם...
*******************
אַל נָא תֹּאמַר: רְאוּ, אָדָם צוֹעֵד זָקוּף, בָּטוּחַ
יָנוּד שָׂמֵחַ בַּמִשְׁעוֹל.
אֶת נֵטֶל יְגוֹנָיו נָשָׂא הַרְחֵק הַרְחֵק הָרוּחַ -
וְלֹא נוֹתַר מִן הָאֶתְמוֹל.

אַל נָא תֹּאמַר, כִּי אָנֹכִי הֵיטֵב הֵיטֵב יוֹדֵעַ:
שֶׁאֵין מָנוֹס מִן הֶעָבָר
וְכָל אֶחָד אַךְ אֶת נַפְשׁוֹ מֵנִיס אֶל חוֹף רוֹגֵעַ,
בְּלַיְלָה אֵין-סוֹפִי וָקַר.

כָּל אֶחָד מִמַּשֶּׁהוּ בּוֹרֵחַ,
נָס בַּסֵתֶר אֶל הַשַּׁחַר, אֶל הָאוֹר.
לִכְאוֹרָה בַּשְּׁבִיל צוֹעֵד שָׂמֵחַ,
אַךְ בְּתוֹךְ חַדְרֵי לִבּוֹ לָעַד יִזְכֹּר:
יוֹם אָבִיב אֲשֶׁר דָּעַךְ,
צְרוֹר תִּקְווֹת אֲשֶׁר נָבַל,
קֶבֶר - בּוֹר בּוֹדֵד, נִשְׁכָּח,
וְהָרֵע בּוֹ מוּטָל,
וּבְלֵב כָּל אִישׁ יִשְׁכֹּן
סוֹד עָצוּב, עָצוּב כָּל כָּךְ,
הֵד שֶׁל קְרָב לֹא אַחֲרוֹן,
יַעֲלֶה שׁוּב, יִתְלַקַח.

אַךְ אֵין לִתְהוֹת וְאֵין לִשְׁאוֹל לְאָן הָאִישׁ בּוֹרֵחַ
וְאֶת שָׂדֵהוּ לֹא יַחֲרֹשׁ.
הָלֹךְ יֵלֵךְ לוֹ בְּדַרְכּוֹ, שׁוֹתֵק כְּמוֹ יָרֵחַ,
וְאֶת גַּנּוֹ לָעַד יִטֹּשׁ.

צָמֵא כְּמוֹ מִדְבָּר יָנוּד הָאִישׁ, יִרְצֶה לִשְׁכֹּחַ,
לָנוּס מִצִּפֳּרְנֵי הָאוֹר.
אֲבָל סוֹדוֹ כְּמוֹ דַּרְדָּר עוֹלֶה, מוֹסִיף לִפְרֹחַ,
וְגַם הָאִישׁ יוֹסִיף לִנְדוֹד.

כָּל אֶחָד מִמַּשֶּׁהוּ בּוֹרֵחַ... 


*******************
כָּל הָאָרֶץ דְּגָלִים דְּגָלִים,
עַם רוֹקֵד גַּלִּים גַּלִים
עַם שָׂמֵחַ, טַף צוֹהֵל –
חַג הַיּוֹם לְיִשְׂרָאֵל.
*******************
כָּל הַדְּרָכִים הֵן מוֹבִילוֹת לְרוֹמָא 
עַל כֵּן, יַלְדָּה, אָסוּר לְהִתְיָאֵשׁ.
כָּל הַדְּרָכִים הֵן מוֹבִילוֹת לְרוֹמָא 
וְיִתָּכֵן – בְּרוֹמָא נִפָּגֵשׁ.
‏
שָׁם נְטַיֵּל בְּצֵל הַקַּתֶדְרָלָה,
כִּכַּר סַן-פֶּטֶר שֶׁל הַוַּתִּיקָן,
הָאַפִּיפְיוֹר וְכָל הַקַּרְדִינָלִים
אֵינָם חוֹלְמִים אֲפִלּוּ שֶׁאֲנַחְנוּ כָּאן.

זוּג מְאֹהָב, שְׁנֵי סַבְּרֶס מִכְּנַעַן,
רוּת וְאַמְנוֹן מֵעֵמֶק יִזְרְעֶאל.
עוֹשִׂים טִיּוּל שֶׁלֹּא עָשׂוּ אַף פַּעַם
אֶל שַׁעַר טִיטוּס בַּחֲצוֹת הַלֵּיל! 

וְתַחַת שַׁעַר טִיטוּס, בְּצֵל הָעַתִּיקוֹת
תִּפְרַחְנָה נְשִׁיקוֹת – מַה יֵּשׁ עוֹד לְחַכּוֹת?
הוֹי, טִיטוּס, טִיטוּס לוּ אַתָּה רָאִיתָ,
לְמִי טְרִיּוּמְף, לְמִי שִׁירֵי הַלֵּל! 

עַל יָד הַשַּׁעַר שֶׁאַתָּה בָּנִיתָ,
זוּג מְאֹהָב מֵאֶרֶץ-יִשְׂרָאֵל!
עַל יָד הַשַּׁעַר שֶׁכְּבוֹד הָאִימְפֵּרָטוֹר אָז בָּנִיתָ,
זוּג חַיָּלִים דַּוְקָא מֵאֶרֶץ-יִשְׂרָאֵל.
*******************
כָּל הַיּוֹם טִיֵּל הָרוּחַ בֵּין הָרִים
בַּיְּעָרִים, בֵּין הַגַּנִּים, בָּעֲנָנִים
הוּא נָשַׁק לְכָל עָלֶה
גַּם לְעֵשֶׂב הַשָּׂדֶה
הוּא נָשַׁק לְכָל עָלֶה
גַּם לְעֵשֶׂב הַשָּׂדֶה
וּבָעֶרֶב בָּא לָנוּחַ
*******************
כָּל הַלַּיְלָה לֹא יָשַׁנְתִּי,
לִבִּי זָע, לִבִּי נָע,
אֶל הַשֶּׁמֶשׁ הִתְחַנַּנְתִּי:
קוּמִי נָא, עוּרִי נָא.
אַתְּ תָּקוּמִי, נִתְעוֹרֵרָה 
וְנִדֹּד, וְנִדֹּד
אֶל הָרִים וְעִמְקֵי רֵז וְסוֹד.

בֹּקֶר צַח שָׂשׂ לִקְרָאתֵנוּ,
זַךְ מִטַּל, זַךְ מִטַּל.
מִן הַיָּם נוֹשֵׁב אֵלֵינוּ,
רוּחַ קַל, רוּחַ קַל.
הִלָּוֵה אֵלֵינוּ רוּחַ 
כָּל הַיּוֹם, כָּל הַיּוֹם.
אָז נִצְעָדָה, נִרְקֹדָה, נֵהוֹם.

שׁוּר, מַעְיָן פּוֹרֵץ לוֹ דֶּרֶךְ
קַל וָחַי, קַל וָחַי.
הִשְׁתַּחֲווּ, כִּרְעוּ לוֹ בֶּרֶךְ
כָּל הֶחָי, כָּל הֶחָי.
אַז נִרְוֶה, נֶאֱזֹר הַכּוֹחַ 
וְנִצְעַד, וְנִצְעַד.
הָלְאָה, הָלְאָה אַחִים הֵידָד הֵידָד.
*******************
כָּל הַנְּחָלִים הוֹלְכִים, זוֹרְמִים
הוֹלְכִים, זוֹרְמִים אֶל הַיָּם;
כָּכָה הַדּוֹר הוֹלֵךְ, בּוֹנֶה
הוֹלֵךְ, בּוֹנֶה מִפְעַל הָעָם.

הָרִימוּ יָד, הָנִיפוּ נֵס
בּוֹא יָבוֹא יוֹם הַדְּרוֹר
וְאִם עַתָּה קָדְרוּ סָבִיב
נָשׁוּב, נִרְאֶה כְּבָר קַרְנֵי אוֹר.
*******************
כָּל הַנָּכוֹן לַעֲמַל מִפְעָלֵנוּ
כָּל הָרָאוּי לַחַיִּים וְלַקְּרָב,
זֶה יְחַזֵּק אֶת רוּחוֹ, יַכְשִׁירֵהוּ
וִיעַמְּלֵהוּ מִימֵי נְעוּרָיו.

אֶל שִׁירַת עָתִיד מַזְהֶרֶת
גּוּף בָּרִיא אוֹתְךָ יוֹבִיל
כָּל אַמִּיץ – חָבֵר לַדֶּרֶךְ!
כָּל עָצֵל – מִחוּץ לַשְּׁבִיל!

שְׂאוּ-נָא דֶּגֶל בְּרִיאוּתֵנוּ!
נַעֲבֹד, נִשְׂמַח בְּגִיל וָשִׁיר
כִּי הוֹלְכִים בְּשׁוּרוֹתֵינוּ
שֶׁמֶשׁ, מַיִם וַאֲוִיר!
*******************
מִי יַכֶּה אוֹיֵב בַּשַּׁעַר?
כָּל הָעָם זָקֵן וַנַעַר
מִי יִפְדֶּה פְּלִיטֵי בּוֹר שַׁחַת?
כָּל הָעָם כֻּלָּנוּ יַחַד
מִי יִבְנֶה גָלִיל וָנֶגֶב?
כָּל הָעָם כָּל זֹאת הַכְּנֶסֶת
רֹנּו עֵמֶק, הַר, מִשְׁלָט
מִלְּבָנוֹן וְעַד אֵילַת 
רֹנּו אֶרֶץ מַמְלָכָה
תִּשְׁתַּפֵּךְ כַּיָּם שִׂמְחָה.
*******************
כָּל עַל פְּנֵי אֶרֶץ
הוּא בֶּן-חֲלוֹף,
רַק שִׁיר הַזֶּמֶר
חַי עַד אֵין סוֹף.
*******************
אֵי שָׁם בְּכֶלֶא שֵׁשׁ
בְּתָא קָטָן בּוֹדֵד
אֲסִירִים יוֹשְׁבִים שְׁמוֹנָה
נַפְשָׁם כֹּה מְעֻנָּה

וְשׁוֹאֲלִים עַצְמָם
מָתַי יָבוֹא הַיּוֹם
יָשׁוּבוּ אֶל בֵּיתָם
מְקוֹם מְנוּחָתָם

הַחֹשֶׁךְ פָּרַשׂ כְּנָפָיו
עֲלָטָה שָׁלְטָה סָבִיב
אֶחָד יוֹשֵׁב כּוֹתֵב
עַל אֲהוּבָתוֹ חוֹשֵׁב

דִּמְעָה מֵעֵינָיו תֵּרֵד
גּוּפוֹ כֻּלּוֹ רוֹעֵד
חוֹשֵׁב עַל גּוֹרָלוֹ
שֶׁהִרְחִיקוֹ מִבֵּיתוֹ

בַּבַּיִת יוֹשְׁבִים הוֹרִים
וְעַל בְּנָם חוֹשְׁבִים
רָחוֹק הוּא מִבֵּיתָם
מְקוֹם מְנוּחָתָם

זוֹכְרִים אֶת הַיָּמִים
בָּהֶם חָפְשִׁי הָיָה
אֶת הַצָּבָא שֵׁרֵת
תָּמִיד בֶּאֱמוּנָה

קָרָה מִקְרֶה עָצוּב
אֶת הַצָּבָא עָרַק
בַּבַּיִת לַעֲזֹר
לְהֵיטִיב אֶת הַמַּצָּב

וּבְסוֹף הַקְּרָב נִתְפַּס
וְלַמִּשְׁפָּט הוּבַל
וּפְסַק-הַדִּין הוּטַל
לְכֶלֶא שֵׁשׁ הוּבַל

עַל אִי קָטָן בּוֹדֵד
עוֹמֶדֶת מַצֵּבָה
סָבִיב הַכֹּל שָׁקֵט
אָבְדָה לִי אֲבֵדָה

וּבְתוֹךְ הַמַּצֵּבָה
טָמוּן בָּחוּר צָעִיר
שֶׁמֵּת מֵאַהֲבָה
אַהֲבָתוֹ הָיְתָה עַזָּה

זִכְרִי הַכֹּל, זִכְרִי
זִכְרִי אֶת הַלַּיְלָה הָרִאשׁוֹן
אֵיךְ טִיַּלְנוּ יַחְדָּיו
עַל חוֹף נַחַל קִישׁוֹן

זִכְרִי הַכֹּל, זִכְרִי
זִכְרִי אֶת אֲהוּבֵךְ
שֶׁמֵּת מֵאַהֲבָה
לְחַבְּקֵךְ וּלְנַשְּׁקֵךְ

הַזִּכְרוֹנוֹת עוֹלִים צָפִים
מִתּוֹךְ הַלֵּב יוֹצְאִים
הַבְּדִידוּת הִיא כֹּה רַבָּה
מָה רַב הוּא כְּאֵבָהּ

כִּי שָׁם בְּכֶלֶא שֵׁשׁ
בְּתָא קָטָן בּוֹדֵד
אֲסִירִים יוֹשְׁבִים שְׁמוֹנָה
נַפְשָׁם כֹּה מְעֻנָּה.
*******************
אֵי שָׁם בְּכֶּלֶא שֵׁשׁ
בְּתָא קָטָן בּוֹדֵד
אַסִּירִים יוֹשְׁבִים שְׁמוֹנָה
נַפְשָׁם כֹּה מְעֻנָּה

נֶאֱנָחִים כֻּלָּם
וְשׁוֹאֲלִים עַצְמָם 
מָתַי יָבוֹא הַיּוֹם
לִרְאוֹת שׁוּב אֶת בֵּיתָם

בַּבַּיִת הַהוֹרִים
עַל בְּנָם חוֹשְׁבִים
רָחוֹק הוּא מִבֵּיתָם
מְקוֹם מְנוּחָתָם

זוֹכְרִים אֶת הַיָּמִים
בָּהֶם חָפְשִׁי הָיָה
אֶת הַצָּבָא שֵׁרֵת
תָּמִיד בֶּאֱמוּנָה

קָרָה מִקְרֶה עָצוּב
מִן הַצָּבָא עָרַק
בַּבַּיִת לַעֲזֹר
לַ'צִּיל אֶת הַמַּצָּב

וּבְסוֹף הַקְּרָב נִתְפַּס
לְבֵית הַדִּין הוּבָא
וּפְסַק הַדִּין נִתַּן
לְכֶּלֶא שֵׁשׁ הוּבַל

אֲנִי חַיָּל אֻמְלַל
כָּבוּל בַּאֲזִיקִים
חַיָּל מֻכֶּה גּוֹרָל
סִפּוּר בְּהֶמְשֵׁכִים


*******************
כֶּלֶב, כֶּלֶב הַב הַב הַב!
לָמָּה, כֶּלֶב, לֹא תִּשְׁכַּב?
כָּל הַלַּיְלָה "הַב הַב הַב"
לָמָּה, כֶּלֶב, לֹא תִּשְׁכַּב?

הַס הַכֶּלֶב הַשּׁוֹבָב
הֵא לְךָ לֶחֶם וְחָלָב
הֵא לְךָ לֶחֶם וְחָלָב
בַּפִּנָּה תֹּאכַל, תִּשְׁכַּב
*******************
הַיּוֹם בְּזוֹל, מָחָר הַכֹּל
כֹּלְבּוֹיְנִיק תְּנוּ לִי לֶאֱכֹל!
אֲנִי אַבִּיר בְּטָנִים אַמִּיץ
הַהִזְדַּמְּנוּת הֵן לֹא אַחְמִיץ!

כֹּלְבּוֹיְנִיק, כֹּלְבּוֹיְנִיק
לְךָ נִתֵּן כָּבוֹד
אַתָּה כְּלִי תִּפְאֶרֶת
אֵין כָּמוֹךָ עוֹד!

קְלִפַּת בָּצָל, זָנָב שֶׁל דָּג
שְׁיָרֵי צַלַּחַת שֶׁל מָרָק
עַגְבָנִיָּה לְשֶׁעָבָר
מְלָפְפוֹן סָדוּק נִשְׁבָּר –

כֹּלְבּוֹיְנִיק...

זוֹהִי רַק שְׁאֵלַת כָּבוֹד
כָּאן לֹא הַכֶּסֶף הָעִקָּר
עֲלֵי חָזֶךָ נַעֲנֹד
מֶדַלְיַת הַסֵּמִינָר –

יְהוּדָה, יְהוּדָה
לְךָ נִתֵּן כָּבוֹד
אַתָּה כְּלִי תִּפְאֶרֶת
אֵין כָּמוֹךָ עוֹד!
*******************
הָעֶרֶב בָּא. שְׁקִיעָה בָּהָר יוֹקֶדֶת.
אֲנִי חוֹלֶמֶת וְרוֹאוֹת עֵינַי:
הַגַּיְאָה נַעֲרָה קְטַנָּה יוֹרֶדֶת
וּבְאֵשׁ כַּלָּנִיּוֹת לוֹהֵט הַגַּיְא.

אֶת הַפְּרָחִים לִצְרוֹר הִיא תְּלַקֵּט לָהּ,
וּבַשְּׁבִילִים הַמִּתְכַּסִּים בְּטַל
אֶל אִמָּא הִיא נֶחְפֶּזֶת וְקוֹרֵאת לָהּ:
הַבִּיטִי מַה הֵבֵאתִי לָךְ בַּסַּל!
כַּלָּנִיּוֹת,
כַּלָּנִיּוֹת,
כַּלָּנִיּוֹת אֲדַמְדַמּוֹת אַדְמוֹנִיּוֹת.
כַּלָּנִיּוֹת,
כַּלָּנִיּוֹת,
כַּלָּנִיּוֹת מְטֻלָּלוֹת חִנָּנִיּוֹת.

שְׁקִיעוֹת בָּהָר תִּבְעַרְנָה וְתִדְעַכְנָה,
אֲבָל כַּלָּנִיּוֹת תָּמִיד תִּפְרַחְנָה.
סוּפוֹת לָרֹב תֵּהֹמְנָה וְתִסְעַרְנָה,
אַךְ מֵחָדָשׁ כַּלָּנִיוֹת תִּבְעַרְנָה.
כַּלָּנִיּוֹת,
כַּלָּנִיּוֹת,
כַּלָּנִיּוֹת אֲדַמְדַמּוֹת אַדְמוֹנִיּוֹת.

שָׁנִים עוֹבְרוֹת, שׁוּב הַשְּׁקִיעָה יוֹקֶדֶת.
הַנַּעֲרָהּ גָּדְלָה, יָפְתָה בְּלִי דַּי.
הִיא אֶל הַגַּיְא עִם בְּחִיר-לִבָּה יוֹרֶדֶת
וְשׁוּב כַּלָּנִיּוֹת פּוֹרְחוֹת בַּגַּיְא.

מוֹשִיט אֵלֶיהָ בְּחִיר-לִבָּה יָדַיִם
וְהִיא, צוֹחֶקֶת וּטְלוּלָה מִטַּל,
אֵלָיו לוֹחֶשֶׁת בֵּין הַנְּשִׁיקוֹתַיִם:
הַבֵּט נָא, מָה אָסַפְתִּי פֹּה בַּסַּל!
כַּלָּנִיּוֹת,
כַּלָּנִיּוֹת,
כַּלָּנִיּוֹת אֲדַמְדַמּוֹת אַדְמוֹנִיּוֹת.
כַּלָּנִיּוֹת,
כַּלָּנִיּוֹת,
כַּלָּנִיּוֹת מְטֻלָּלוֹת חִנָּנִיּוֹת.
 
שְׁבוּעוֹת הָאַהֲבָה, הוֹי, תִּשָּׁכַחְנָה,
אֲבָל תָּמִיד כַּלָּנִיּוֹת תִּפְרַחְנָה.
כִּי הַשְּׁבוּעוֹת כָּלּוֹת כְּמוֹ עָשָׁן הֵן,
אַךְ הַכַּלָּנִיּוֹת תָּמִיד אוֹתָן הֵן.
כַּלָּנִיּוֹת,
כַּלָּנִיּוֹת,
כַּלָּנִיּוֹת אֲדַמְדַמּוֹת אַדְמוֹנִיּוֹת.

שָׁנִים עָבְרוּ. שְׁקִיעָה בָּהָר יוֹקֶדֶת.
הַנַּעֲרָהּ כְּבָר סָבְתָא, יְדִידַי.
הִנֵּה כְּבָר נֶכְדָּתָהּ לַגַּיְא יוֹרֶדֶת
וְשׁוּב כַּלָּנִיּוֹת פּוֹרְחוֹת בַּגַּיְא.

וּכְשֶׁקּוֹרֵאת הַנַּעֲרָה אֵלֶיהָ:
הַבִּיטִי סָבְתָא מַה הֵבֵאתִי לָךְ -
מִצְּחוֹק וָדֶמַע זוֹהֲרוֹת עֵינֶיהָ
וְהִיא זוֹכֶרֶת שִׁיר מִזְמוֹר נִשְׁכָּח:
כַּלָּנִיּוֹת,
כַּלָּנִיּוֹת,
כַּלָּנִיּוֹת אֲדַמְדַמּוֹת אַדְמוֹנִיּוֹת.
כַּלָּנִיּוֹת, 
כַּלָּנִיּוֹת,
כַּלָּנִיּוֹת מְטֻלָּלוֹת חִנָּנִיּוֹת.

כֵּן, הַדּוֹרוֹת בָּאִים חוֹלְפִים בְּלִי גֶמֶר,
אַךְ לְכָל דּוֹר יֵשׁ כַּלָּנִית וָזֶמֶר.
אַשְׁרֵי הָאִישׁ, אִם בֵּין סוּפוֹת וָרַעַם
פָּרְחָה הַכַּלָּנִית לוֹ, לוּ רַק פַּעַם.
כַּלָּנִיּוֹת, 
כַּלָּנִיּוֹת,
כַּלָּנִיּוֹת אֲדַמְדַמּוֹת אַדְמוֹנִיּוֹת.
*******************
כַּלָּנִיּוֹת, כַּלָּנִיּוֹת, 
כַּלָּנִיּוֹת הֵן יְלָדוֹת
הֵן יְלָדוֹת הַמְּחוֹלְלוֹת
בִּירַק שָׂדוֹת 
הַמְּחוֹלְלוֹת
בִּירַק, בִּירַק שָׂדוֹת
כַּלָּנִיּוֹת, כַּלָּנִיּוֹת.

יוֹם חֹרֶף צַח עֲלֵי כָּל שְׁבִיל
הֵן מְצַפּוֹת לְךָ בְּגִיל
שְׁחֵה וּקְטֹף אַחַת מֵהֶן
וּבְיָדְךָ יַלְדֹּנֶת חֵן.

כַּלָּנִיּוֹת, כַּלָּנִיּוֹת...  

שֵׂעָר סָדוּר לָהּ תַּלְתַּלִּים
הַמַּזְהִירִים כְּחַלְחַלִּים
וּמִקְּטִיפָה כְּתֵפִיָּה
אֲדַמְדַּמָּה לַיְּפֵהפִיָּה.

כַּלָּנִיּוֹת, כַּלָּנִיּוֹת...

אִתָּהּ אַךְ תֵּן קוֹלְךָ בְּשְׁיר,
מִיָּד תִּרְקֹד אִתְּךָ בַּנִּיר.
אַךְ זוֹ כַּלָּה הִיא כַּלִּילָה,
עוֹמְדָה עַל רֶגֶל קַלִּילָה.

כַּלָּנִיּוֹת, כַּלָּנִיּוֹת...
*******************
הוֹ פַּנּוּ דֶּרֶךְ, דֶּרֶךְ לָנוּ
אֲנַחְנוּ גְּדוּד כַּלָּנִיּוֹת!
מִתּוֹךְ הָאָרֶץ אַךְ יָצָאנוּ
בְּמִגְבָּעוֹת אַדְמוֹנִיּוֹת
הוֹ פַּנּוּ דֶּרֶךְ, דֶּרֶךְ לָנוּ
אֲנַחְנוּ גְּדוּד כַּלָּנִיּוֹת! 

מַה לָּנוּ קוֹר? מַה לָּנוּ רוּחַ?
הַצְּחוֹק לִגְשָׁמִים קָרִים!
מַה טּוֹב וּמַה נָּעִים לָנוּעַ
בָּעֲמָקִים וּבֶהָרִים!
מַה לָּנוּ קוֹר? מַה לָּנוּ רוּחַ?
הַצְּחוֹק לִגְשָׁמִים קָרִים!

רְאוּ, הָהָר רוֹמֵז הוּא לָנוּ:
עֲלוּ, עֲלוּ, כַּלָּנִיּוֹת!
עַד כִּי תִּמְלָא הָאָרֶץ בָּנוּ
לְכוּ נֵלְכָה אַדְמוֹנִיּוֹת!
רְאוּ, הָהָר רוֹמֵז הוּא לָנוּ:
	עֲלוּ עֲלוּ, עֲלוּ עֲלוּ,
	עֲלוּ עֲלוּ, כַּלָּנִיּוֹת!

*******************
הוֹ פַּנּוּ דֶּרֶךְ, דֶּרֶךְ לָנוּ
אֲנַחְנוּ גְּדוּד כַּלָּנִיּוֹת!
מִתּוֹךְ הָאָרֶץ אַךְ יָצָאנוּ
בְּמִגְבָּעוֹת אַדְמוֹנִיּוֹת
הוֹ פַּנּוּ דֶּרֶךְ, דֶּרֶךְ לָנוּ
אֲנַחְנוּ גְּדוּד כַּלָּנִיּוֹת! 

מַה לָּנוּ קוֹר? מַה לָּנוּ רוּחַ?
הַצְּחוֹק לִגְשָׁמִים קָרִים!
מַה טּוֹב וּמַה נָּעִים לָנוּעַ
בָּעֲמָקִים וּבֶהָרִים!
מַה לָּנוּ קוֹר? מַה לָּנוּ רוּחַ?
הַצְּחוֹק לִגְשָׁמִים קָרִים!

רְאוּ, הָהָר רוֹמֵז הוּא לָנוּ:
עֲלוּ, עֲלוּ, כַּלָּנִיּוֹת!
עַד כִּי תִּמְלָא הָאָרֶץ בָּנוּ
לְכוּ נֵלְכָה אַדְמוֹנִיּוֹת!
רְאוּ, הָהָר רוֹמֵז הוּא לָנוּ:
	עֲלוּ עֲלוּ, עֲלוּ עֲלוּ,
	עֲלוּ עֲלוּ, כַּלָּנִיּוֹת!

*******************
כַּלָּנִיּוֹת אָנוּ
אֲחָיוֹת כֻּלָּנוּ
אֲדֻמּוֹת, כְּחֻלּוֹת
לְבָנוֹת, סְגֻלּוֹת.
הָאֲדָמָה אִמֵּנוּ
הַשֶּׁמֶשׁ אָבִינוּ
הַגֶּשֶׁם יַשְׁקֵנוּ
הַטַּל יְחַיֵּינוּ.
כֻּלָּנוּ נִפְרָחָה
נָגִילָה וְנִשְׂמָחָה!
*******************
כַּלָּנִית, כַּלָּנִית
נֶחְמָדָה וּבַיְשָׁנִית!
כַּלָּנִית, כַּלָּנִית
נֶחְמָדָה וּבַיְשָׁנִית!

מִנִּי אֵשׁ אָדְמוּ פָּנַיִךְ,
מִנִּי אֹדֶם – עַלְעַלַּיִךְ.
כַּלָּנִית, כַּלָּנִית
קְטַנְטַנָּה וּבַיְשָׁנִית!

כַּלָּנִית, אַל תִּתְבַּיְּשִׁי,
אֲקַשֵּׁט בָּךְ אֶת רֹאשִׁי,
אֵין כָּמוֹךְ בְּכָל הַזֵּר
לְתִפְאֶרֶת וְלִפְאֵר!

כַּלָּנִית, כַּלָּנִית
אֲדַמְדֶּמֶת בַּיְשָׁנִית!
כַּלָּנִית, כַּלָּנִית
אֲדַמְדֶּמֶת בַּיְשָׁנִית!
*******************
כַּלָּנִית, כַּלָּנִית
נֶחְמָדָה וּבַיְשָׁנִית!
כַּלָּנִית, כַּלָּנִית
נֶחְמָדָה וּבַיְשָׁנִית!

מִנִּי אֵשׁ אָדְמוּ פָנַיִךְ,
מִנִּי אֹדֶם – עַלְעַלַּיִךְ.
כַּלָּנִית, כַּלָּנִית
קְטַנְטַנָּה וּבַיְשָׁנִית!

כַּלָּנִית, אַל תִּתְבַּיְּשִׁי,
אֲקַשֵּׁט בָּךְ אֶת רֹאשִׁי,
אֵין כָּמוֹךְ בְּכָל הַזֵּר
לְתִפְאֶרֶת וְלִפְאֵר!

כַּלָּנִית, כַּלָּנִית
אֲדַמְדֶּמֶת בַּיְשָׁנִית!
כַּלָּנִית, כַּלָּנִית
אֲדַמְדֶּמֶת בַּיְשָׁנִית!
*******************
אֲנִי רוֹכֵב לִי כְּמוֹ נֶשֶׁר בֶּעָבִים,
אֲנִי הַשֶּׁמֶשׁ וַאֲנִי הַכּוֹכָבִים.
וְהָעוֹלָם שֶׁכֻּלּוֹ פֶּלִאי - כִּמְדֻמֶּה לִי - 
מִשְׁתַּחֲוֶה לִי,
כִּמְדֻמֶּה לִי,
מִשְׁתַּחֲוֶה לִי.

יַיִן, יַיִן, יַיִן,
קֶרַח בּוֹ וָאֵשׁ,
יֵשׁ עוֹשֶׂה מֵאַיִן
וּמֵאַיִן יֵשׁ.
יַיִן, יַיִן, יַיִן,
הֶבֶל בּוֹ וְקַיִן,
אֶל תִּשְׁאַל מִנַּיִן,
שְׁתֵה אוֹתוֹ וָדֹם.
יַיִן, יַיִן, יַיִן,
שְׁתֵה כִּמְלֹא הָעַיִן,
שְׁתֵה אִם רַק עֲדַיִן
עַז הוּא וְאָדֹם.

אֲנִי רוֹכֵב לִי כְּאָהוּב עִם אֲהוּבָה,
אֲנִי הָאֵפֶר וַאֲנִי הַלֶּהָבָה,
וְהָעוֹלָם שֶׁכֻּלּוֹ פֶּלִאי - כִּמְדֻמֶּה לִי - 
מְרֻמֶּה לִי,
כִּמְדֻמֶּה לִי,
מְרֻמֶּה לִי.

יַיִן, יַיִן, יַיִן....

אֲנִי רוֹכֵב לִי, וְהַקְּרָב הָיָה וָאַיִן,
אֲנִי הָרֹמַח שֶׁנִּשְׁבַּר אֶל הַמָּגֵן,
וְהָעוֹלָם שֶׁכֻּלּוֹ פֶּלִאי - כִּמְדֻמֶּה לִי - 
לֹא שָׁוֶה לִי,
כִּמְדֻמֶּה לִי,
לֹא שָׁוֶה לִי.

יַיִן, יַיִן, יַיִן...

*******************
כֵּן בַּקֹּדֶשׁ חֲזִיתִיךָ
לִרְאוֹת עֻזְּךָ וּכְבוֹדֶךָ
כֵּן בַּקֹּדֶשׁ חֲזִיתִיךָ
לִרְאוֹת עֻזְּךָ וּכְבוֹדֶךָ

צָמְאָה הוֹי צָמְאָה הוֹי צָמְאָה צָמְאָה
צָמְאָה לְךָ נַפְשִׁי
כָּמַהּ, הוֹי כָּמַהּ הוֹי כָּמַהּ כָּמַהּ
כָּמַהּ לְךָ בְּשָׂרִי.

*******************
כֵּן יֹאבְדוּ כָל-אוֹיְבֶיךָ יִשְׂרָאֵל
אֹהֲבָיו כְּצֵאת הַשֶּׁמֶשׁ בִּגְבֻרָתוֹ
*******************
כֵּן יֹאבְדוּ כָל-אוֹיְבֶיךָ
תִּדְרְכִי נַפְשִׁי עֹז
*******************
כַּפֵּינוּ נִשָּׂא אֶל מָרוֹם,
בְּפִינוּ תְּפִלַּת הַשָּׁלוֹם.
עַל שְׁדֵמָה וָכַר,
עַל שִׂיחַ בָּהָר,
עַל שָׂדֶה שֶׁהִזְהִיב
בְּיוֹם שֶׁמֶשׁ וָזִיו
שְׂאִי בְּרָכָה, שְׂאִי בְּרָכָה!

שְׂפָתֵנוּ תְּפִלָּה תְּדוֹבֵב,
תּוֹחֶלֶת פּוֹעֶמֶת בַּלֵּב,
כִּי צִיּוֹן עַל תִּלָּהּ
תִּבָּנֶה לִתְהִלָּה
וּמִכָּל קְצוֹת עוֹלָם
יִנְהֲרוּ בְּנֵי הָעָם –
זוֹ הַבְּרָכָה, זוֹ הַבְּרָכָה.
*******************
כְּפַר סַבָּא הַמְּדִינָה
קוֹל שָׂשׂוֹן וְכָל רִנָּה
שַׁבָּתוֹן בְּבֵית דּוּרְיָאן
יָה צֵלֵלִיצָה הוֹ צָצָה!
שַׁבָּתוֹן בְּבֵית דּוּרְיָאן
יָה צֵלֵלִיצָה הוֹ צָצָה!
*******************
לְרַגְלֵי הָרִים
נָם כְּפָרִי הַתָּמִים
צְרִיף עֵץ רָעוּעַ
אֹהֶל בַּד אַט יָנוּעַ
בְּלֵיל רוּחַ סְתָו
נִים לֹא נִים יִסֹּב הַנּוֹטֵר
גֶּשֶׁם דּוֹלֵף עַל רֹאשׁוֹ הַקּוֹדֵר
טִפָּה תְּטַפְטֵף:
טִיף... טוֹף... טִיף...

לְרַגְלֵי הָרִים
נָם כְּפָרִי הַתָּמִים
שְׂדֵרַת בְּרוֹשִׁים
בְּנִיב כּוֹהֲנִים קְדוֹשִׁים
תִּלְחַשׁ מִזְמוֹר הַסְּתָו
רַעַם יַרְעִים מִמְּרוֹם רָקִיעַ
עָנָן כָּבֵד בָּרָק מֵנִיעַ
טִפָּה תְּטַפְטֵף:
טִיף... טוֹף... טִיף...

לְרַגְלֵי הָרִים
נָם כְּפָרִי הַתָּמִים
תֶּלֶם תָּחוּחַ
בִּדְמִי עָפָר גַּרְעִין יָנוּחַ
חוֹלֵם בִּרְכַּת הַסְּתָו
מִמְּרוֹם הָרִים בּוֹכֶה שׁוּעָל
יְגוֹן הַלֵּיל עָלָיו נָפַל
טִפָּה תְּטַפְטֵף:
טִיף... טוֹף... טִיף...
*******************
עַל כֶּתֶף הַר פּוֹרֵחַ
כְּפָרִי זֶה הַקָּטָן,
לַמֶּרְחַקִּים שׁוֹלֵחַ
פַּרְדֵּס, שָׂדֶה וָגַן.

רָחוֹק מִשְּׁאוֹן עָרִים הוּא
עַל פְּנֵי כָּל הַמֶּרְחָב,
יְרוֹק דִּגְלוֹ יָרִים הוּא
עִם נְקֻדּוֹת זָהָב.

פִּנַּת חַיִּים עוֹבֶדֶת –
גָּרִים בָּהּ אִכָּרִים.
עוֹבְדֵי אַדְמַת מוֹלֶדֶת
רוֹעֵי הָעֲדָרִים.

הָאָב חוֹרֵשׁ, זוֹרֵעַ
בַּתֶּלֶם וּבַנִּיר
וְגַם קְצֹר יוֹדֵעַ
בְּרֹב חֶדְוָה וָשִׁיר.

הַבֵּן בּוֹ רוֹעֶה עֵדֶר
וּמְנַכֵּשׁ חָרוּל.
הַבַּת שׁוֹמֶרֶת סֵדֶר
בָּרֶפֶת וּבַלּוּל.

הוֹי, מַה מְּאוֹד חִמַּדְתִּי
כְּפָרִי זֶה הַקָּטָן –
מָקוֹם זֶה בּוֹ נוֹלַדְתִּי,
מָקוֹם בּוֹ גַּם אֶזְקַן!
*******************
כַּצִּפֳּרִים שָׁם בַּיַּעַר
לֹא יָדַע לִבִּי כָּל צַעַר
עַד שֶׁבָּאת וּבְעֵינַיִךְ
מְשַׁכְתִּינִי אַחֲרַיִךְ.
נֶאֱמָנָה הִבְטַחְתְּ אַתְּ לִהְיוֹת
נֶאֱמָנָה הִבְטַחְתְּ אַתְּ לִי לִהְיוֹת.
*******************
הוֹי, כִּרְכָּרִי, בֶּן-בְּדִיל,
צֵא בְּמָחוֹל, רוּץ בְּגִיל!
מִבֵּית אָבִי
רוּץ וּמְצָא-לִי
אֶת כּוֹכָבִי
וּמַזָּלִי.

סֹב אֶל הֹדוּ, פְּנֵה אֶל כּוּש
וַעֲשֵׂה לִי שָׁם רְכוּשׁ;
בְּלִי יְגִיעָה
וּבְלִי טֹרַח
לִי הָבִיאָה
אוֹצְרוֹת קֹרַח.

הוֹי, סְחוֹר, סְחוֹר, סְחוֹר,
קְפֹץ  עַל הָר וּפְסַח עַל בּוֹר,
שֻׁלְחָן כֻּלּוֹ, 
לְךָ כַּמִּישׁוֹר,
סֹב אֶת-גְּבוּלוֹ
קַל כַּכִּישׁוֹר!

כִּרְכָּר הוֹלֵךְ – פַּנּוּ שְׁבִיל!
קְפִיצָה – פַּרְסָה, פְּסִיעָה – מִיל!
יָצֹא יָצָא
לְמַסָּעָיו;
פִּתְאֹם מָצָא 
הַר שֶׁל זָהָב.

הֶרָה, הֶרָה, הֶרָה, פְּנֵה,
עַל הַמְּצִיאָה נְפֹל וּזְכֵה!
זְכֵה, כִּרְכָּרִי,
שֶׁמָּא יַקְדִּי –
מֵנִי צָרִי
וּמִתְנַגְּדִי.

אַךְ הַכִּרְכָּר בֶּן-הַבְּדִיל
נָסוֹג אָחוֹר – אִי, אֱוִיל! – 
זָחַל, רָעַד,
נָד וַיָּעַף – 
וְלֹא בָּא עַד
הַר הַזָּהָב.

רֶגַע עוֹד כַּשִּׁכּוֹר חָג.
פִּתְאֹם נָפַל – לִבִּי פָּג!...
גִּמֶּל – גִּיל לִי!
הֵידָד, בָּא-גָד!
בֶּן-בְּדִילִי
בִּי לֹא בָּגַד!

הוֹי, נֵס גָּדוֹל הָיָה שָּם.

נֵס – כָּמוֹהוּ עוֹד לֹא קָם! – 

אִישׁ עֲמִיתִי

יָצָא נָקִי,

נִמְלָא כִּיסִי,

תַּם מִשְׁחָקִי...
*******************
וּכְשֶׁאֶחֱזֹר, אֶקְרָא בִּשְׁמֵךְ
בִּשְׁמֵךְ בִּלְבַד, בִּלְבַד
שֶׁקֶט בְּחַדְרֵךְ יִּשְׂרֹר
נַקְשִׁיבָה אֵיךְ פְּרָחִים נוֹשְׁמִים
וּמִמְרוֹמָיו כּוֹכָב יֶחֱרַד
וִיחַיֵּךְ אֶל חַלּוֹנֵךְ, אֶל חַלּוֹנֵךְ

הָאִילָן בַּחוּץ - יִצְחַק
עַל הַסַּף יִרְבַּץ הֶחָג
וּבַלֵּב שִׂמְחָה תִּדְלַק, תִּדְלַק
שְׁנֵינוּ לֹא נֹאמַר דָּבָר
הַכֹּל יִהְיֶה כָּל כָּךְ פָּשׁוּט
לְלֹא נֵכָר לְלֹא זָרוּת
שֶׁיַּחְלְפוּ כִּכְלוֹת עָנָן
הַכֹּל יִהְיֶה כָּל כָּךְ מוּבָן - לִכְשֶׁאֶחֱזֹר


*******************
כְּשֶׁהָרַבִּי רוֹקֵד,
כְּשֶׁהָרַבִּי רוֹקֵד,
רוֹקְדִים כָּל הַחֲסִידִים.
רוֹקְדִים כָּל הַחֲסִידִים.
יַבָּה בָּה בָּה בָּם...

כְּשֶׁהָרַבִּי יָשֵׁן,
כְּשֶׁהָרַבִּי יָשֵׁן,
יְשֵׁנִים כָּל הַחֲסִידִים.
יְשֵׁנִים כָּל הַחֲסִידִים.
יַבָּה בָּה בָּה בָּם...

כְּשֶׁהָרַבִּי מְזַמֵּר,
כְּשֶׁהָרַבִּי מְזַמֵּר,
מְזַמְּרִים כָּל הַחֲסִידִים.
מְזַמְּרִים כָּל הַחֲסִידִים.
יַבָּה בָּה בָּה בָּם...

כְּשֶׁהָרַבִּי צוֹחֵק,
כְּשֶׁהָרַבִּי צוֹחֵק,
צוֹחֲקִים כָּל הַחֲסִידִים.
צוֹחֲקִים כָּל הַחֲסִידִים.
יַבָּה בָּה בָּה בָּם...
*******************
כְּשֶׁמּוֹפְּס בָּא לַמִּטְבָּח
וְרָצָה לִגְנֹב בֵּיצִים,
תָּפַס אוֹתוֹ הַטַּבָּח
וְתָקַע בּוֹ סַכִּין.

אָז בָּאוּ כָּל הַמּוֹפְּסִים
וְתָפְסוּ אֶת הַטַּבָּח
עָשׂוּ לוֹ מַצֵּבָה
וְכָתְבוּ עָלֶיהָ כָּךְ:

כְּשֶׁמּוֹפְּס...
*******************
כְּשֶׁקֶּבֶּרֶבֶּה לַמִּדְבָּר בָּרְחָה
וֶאפּ גָּנַב שָׁם דָּג.
תָּפַס אוֹתוֹ מִסְתַּבֵּרֵא סַכִּיבִּירִיבִּינִי
וְאוֹתוֹ הָרַג.

יָמִים רַבִּים מִסְתַּבֵּרֵא בָּכוּ
קֶבֶּרֶבֶּא לוֹ חָפְרוּ,
עָשׂוּ לוֹ מַצֵּגַבַּרַבַּרָא
וְעָלָיו כָּתְבוּ שֶׁ...
 
שֶׁקֶּבֶּרֶבֶּה...
*******************
כְּשֶׁתִּינוֹק נִרְדָּם בְּעֶרֶשׂ צְחוֹרָה
וּמַלְאֲכוֹ הַטּוֹב הַשּׁוֹמֵר מֵרַע
יִקָּחֵהוּ אֶל-עָל, יָדָיו בַּלָּאט
וְעָנַד לוֹ זֵר לְרֹאשׁוֹ הַקָּט.

לַיְלָה-לַיְלָה כֹּה תִּינוֹקוֹת רַכִּים
עִם מַלְאָךְ חוֹצִים שְׁמֵי הַכּוֹכָבִים
אֶל עֵדֶן הוּא גַּן הַמַּלְאָכִים, וְהֵם
כְּתִינוֹקוֹת רַכִּים בְּתוֹךְ חִתּוּלֵיהֶם.

וְהָאֵם עַל יַד עֶרֶשׂ בְּנָהּ תֵּשֵׁב
בִּצְחוֹקוֹ תַּרְגִּישׁ, בַּחֲרַד הַלֵּב
שַׁחַק כֹּה יָפֶה, לוּ יָשׁוּב מְהֵרָה
וְעִמּוֹ מַלְאָךְ בַּחֲזָרָה.

לַיְלָה לַיְלָה כֹּה....
*******************
כָּתְנוֹת פַּסַּים לָבַשׁ הַגָּן
וּכְסוּת רִקְמָה מַדֵּי דִשְׁאוֹ
וּמְעִיל תַּשְׁבֵּץ עָטָה כָל-עֵץ
וּלְכָל-עַיִן הֶרְאָה פִלְאוֹ.
כָּל צִיץ חָדָשׁ לִזְמָן חֻדַּשׁ
יָצָא שׂוֹחֵק לִקְרַאת בּוֹאוֹ,
אַךְ לִפְנֵיהֶם שׁוֹשָׁן עָבַר,
מֶלֶךְ, כִּי עָל הוּרָם כִּסְּאוֹ.
יָצָא מִבֵּין מִשְׁמַר-עָלָיו
וַיְשַׁנֶּה אֶת בִּגְדֵי כִלְאוֹ
מִי לֹא-יִשְׁתֶּה יֵינוֹ עָלָיו
הָאִישׁ הַהוּא יִשָּׂא חֶטְאוֹ.
*******************
הַיַּעְרָה, הַיַּעְרָה! הַיַּעְרָה בְּקֶשֶׁת וָחֵץ
נָקוּמָה, נֵצֵאָה - שָׁם פֶּרַח הֵנֵץ.
יָצִיצוּ, יָצִיצוּ מֵעַל, מִצַּמֶּרֶת כָּל עֵץ,
שָׁם יֶרֶק וָזֹהַר וְרַחַב אֵין קֵץ!

נִשְׁרֹק עִם חָסִיל וּנְזַמְזֵם עִם הַזְּבוּב,
נְקַרְקֵר עִם צְפַרְדֵּעַ שׁוֹכֶנֶת בַּסּוּף:
נָרוּצָה, נָרוּצָה אַחִים, הוֹי, נָרוּץ, נִשְׁתּוֹבֵב!
נָרִיעָה, נִצְהָלָה, נָגִילָה בְּכָל לֵב!

*******************
לַ"ג בָּעֹמֶר, לַ"ג בָּעֹמֶר
חַג שָׂמֵחַ, חַג בָּהִיר
צְאוּ מֵעִיר אֶל הַיַּעַר
לַשָּׂדֶה וְאֶל הַנִּיר.
מִי שֶׁיֵּשׁ לוֹ קֶשֶׁת חֵץ
מַטָּרָה לוֹ גֶּזַע עֵץ.

חוּשׁ יָחוּשׁ לָבוֹא כָּל בֵּן,
אֶת הַקֶּשֶׁת לְכוֹנֵן.
חַת -שְׁתַּיִם פִּיף וּפָף!
מָחֲאוּ נָא כַּף אֶל כַּף!

ל"ג בָּעֹמֶר, ל"ג בָּעֹמֶר
חַג שָׂמֵחַ, חַג בָּהִיר
כָּל בַּת-חַיִל בְּשׁוּרָה
תּוֹסִיף שֶׁמֶן לַמְּדוּרָה
וְכֻלָּנוּ נְמַהֵר
אֶת הָאֵשׁ לְעוֹרֵר.

עוּרִי, עוּרִי, עוּרִי אֵשׁ
עוֹד עֵצִים לָךְ נְקוֹשֵׁשׁ,
פֹּה סְבִיבֵךְ נְחוֹלֵל
כָּל הַלַּיְלָה, כָּל הַלֵּיל!
*******************
לַ"ג בָּעֹמֶר לַ"ג בָּעֹמֶר
אֶל הַיַּעַר, אֶל הַנִּיר
יַחַד, יַחַד כֹּה נֵלֵכָה
יַחַד כֹּה נֵלֵךְ בַּשִּׁיר
*******************
לַ"ג בָּעֹמֶר - צְאוּ מֵעִיר
אֶל הַיַּעַר, אֶל הַנִּיר.
מִי שֶׁיֵּשׁ לוֹ קֶשֶׁת, חֵץ
מַטָּרָה לוֹ גֶּזַע-עֵץ.

כָּל בַּת-חַיִל בְּשׁוּרָה
תּוֹסִיף שֶׁמֶן לַמְּדוּרָה
וְכֻלָּנוּ נְמַהֵר
אֶת הָאֵשׁ פֹּה לְעוֹרֵר.

עוּרִי, עוּרִי, עוּרִי אֵשׁ
עוֹד עֵצִים לָךְ נְקוֹשֵׁשׁ,
פֹּה סְבִיבֵךְ כֹּה נְחוֹלֵל
כָּל הַלַּיְלָה, כָּל הַלֵּיל!
*******************
לַ"ג בָּעֹמֶר – צְאוּ מֵעִיר
אֶל הַיַּעַר, אֶל הַנִּיר.
מִי שֶׁיֵּשׁ לוֹ קֶשֶׁת, חֵץ
מַטָּרָה לוֹ גֶּזַע עֵץ.
לָה לָה לַ-לָה...

כָּל בַּת-חַיִל בַּשּׁוּרָה
תּוֹסִיף שֶׁמֶן לַמְּדוּרָה
וְכֻלָּנוּ נְמַהֵר
אֶת הָאֵשׁ פֹּה לְעוֹרֵר
לָה לָה לַ-לָה...

עוּרִי, עוּרִי, עוּרִי אֵשׁ
עוֹד עֵצִים לָךְ נְקוֹשֵׁשׁ
פֹּה סְבִיבֵךְ כֹּה נְחוֹלֵל
כָּל הַלַּיְלָה, כָּל הַלֵּיל!
לָה לָה לַ-לָה...
*******************
לֹא אֵדַע, לֹא אֵדַע, 
אָנָה נַפְשִׁי נִכְסֶפֶת
אֲפָפוּנִי מִשְׁבְּרֵי יָם לָרֹב
תְּמוֹל עוֹד הָיִיתִי סְפִינָה נִטְרֶפֶת.

הַיּוֹם בָּאת, עָגַנְתְּ בִּי
הָיִית לִי לְחוֹף
לִקַּטְתִּי צְלָלִים
מִבֵּין עֵינַיִךְ
הֱצִיפוּנִי אוֹרוֹת
הַבּוֹקְעִים מִנַּפְשֵׁךְ
אָמַרְתְּ כִּי זָרַחְתִּי
בְּחֶשְׁכַת לֵילוֹתַיִךְ
וַאֲנִי, לֹא יָדַעְתִּי מַה וְאֵיךְ

*******************
לֹא אֵדַע מַדּוּעַ יֶהֱמֶה לִבִּי
עִם כְּלוֹת הָאוֹר, עִם נְטוֹת הַיּוֹם
עֵת צִלְלֵי הָעֶרֶב יִנָּטוּ סָבִיב.
*******************
לֹא-אָמוּת כִּי-אֶחְיֶה וַאֲסַפֵּר מַעֲשֵׂי יָהּ.
יַסֹּר יִסְּרַנִּי יָּהּ וְלַמָּוֶת, לֹא נְתָנָנִי.
*******************
לֹא אֵצֵא עוֹד שַׂחֵק עִם יַלְדֵי הֶחָצֵר
לֹא אוֹסִיף עוֹד כִּתְמוֹל לְנַעֲנֵעַ אִילָן
בִּמְשׁוּבָה וּלְהַשִּׁיר תַּפּוּחָיו.
מִמְּרוֹמֵי חַלּוֹנִי לֹא אַפְרִיחַ בּוּעוֹת שֶׁל סַבּוֹן
צוֹהֵל וּמְאֻשָּׁר
רָחַקְתִּי מִנְּוֵה יַלְדוּתִי
וְנוֹתְרוּ צַעֲצוּעַי נִכְלָמִים.
*******************
לֹא בַיּוֹם וְלֹא בַלַּיְלָה
חֶרֶשׁ אֵצֵא לִי אֲטַיְּלָה;

לֹא בָהָר וְלֹא בַבִּקְעָה –
שִׁטָּה עוֹמְדָה שָׁם עַתִּיקָה.

וְהַשִּׁטָּה פּוֹתְרָה חִידוֹת
וּמַגִּידָה הִיא עֲתִידוֹת.

אֶת-הַשִּׁטָּה אֶשְׁאַל אָנִי:
מִי וָמִי יְהִי חֲתָנִי?

וּמֵאַיִן יָבוֹא, שִׁטָּה –
הֲמִפּוֹלִין אִם מִלִּיטָא?

הַבְּמֶרְכָּבָה יַעֲבֹר שְׁבִילוֹ,
אִם בְּמַקְלוֹ וּבְתַרְמִילוֹ?

וּמַה-יָּבִיא לִי שִׁלּוּמִים:
חֲרוּזֵי פְנִינִים אִם אַלְגֻּמִּים?

וּמַה-תָּאֳרוֹ: צַח אִם-שָׁחֹר?
אַלְמָן הוּא אִם-עוֹדוֹ בָחוּר?

שֶׁמָּא זָקֵן, שִׁטָּה טוֹבָה,
אָז לֹא אֶשְׁמַע, אָז לֹא אֹבֶה.

אֹמַר לְאָבִי: הֲמִיתֵנִי –
וּבְיַד זָקֵן אַל תִּתְּנֵנִי!

לְרַגְלָיו אֶפֹּל וְאֶשָּׁקֵן:
אַךְ לֹא זָקֵן, אַךְ לֹא זָקֵן!
*******************
לֹא בְּפִנָּה נִדַּחַת;
בָּאָרֶץ הַמֻּבְטַחַת
תָּקַעְנוּ הַיָּתֵד, תָּקַעְנוּ הַיָּתֵד!

לֹא סְתָם מִקְלָט חִפַּשְׂנוּ,
לֹא עַל הַשֹּׁד נִתְפַּסְנוּ;
לָקַחַת בָּאנוּ וְלָתֵת!
*******************
לֹא הָרוּחַ הוּא אֲשֶׁר יָצָא לוֹ
לְשׁוֹטֵט בָּעֲרָבָה –
עֲנַן אָבָק נִשָּׂא בַּדֶּרֶךְ
חֵיל פָּרָשִים מֵיטַב הַחֲטִיבָה.

לֹא נְהַסֵּסָה לָצֵאת בִּזְרוֹעַ
כָּל מִי שֶׁבָּנוּ יְנַסֶּה לִפְגֹּעַ –
נֶשֶׁק בַּיָּדַיִם, לֹא נִטְבַּע בַּמַּיִם;
לֹא נִירָא מִבּוֹא בָּאֵשׁ.

שָׂשִׂים לַקְּרָב וְאַמִּיצִים סוּסֵינוּ
כּוֹסְסוּ כְּבָר הַמְּתָגִים
הַכּוֹת אוֹיֵב תָּמִיד יָדַעְנוּ
וְעוֹד נָכוֹנוּ מַעֲשִׂים רַבִּים.

לֹא נְהַסֵּסָה...
*******************
לֹא יָדַעְתִּי אָנָה נַפְשִׁי נִכְסֶפֶת
אֲפָפוּנִי מִשְׁבְּרֵי יָם לָרֹב
אֶתְמוֹל עוֹד הָיִיתִי סְפִינָה נִטְרֶפֶת
הַיּוֹם בָּאת, עָגַנְתְּ בִּי, הָיִיתִי לְחוֹף

לִקַּטְתִּי צְלָלִים מִבֵּין עֵינַיִךְ
הֱצִיפוּנִי אוֹרוֹת הַבּוֹקְעִים מִנַּפְשֵׁךְ
אָמַרְתְּ כִּי זָרַחְתִּי בְּחֶשְׁכַת לֵילוֹתַיִךְ
וַאֲנִי לֹא יָדַעְתִּי מָה וָאֵיךְ

הֵנֵץ הָרִמּוֹן, זֵרִים קָלַעְתִּי
בָּאתִי לַעֲנֹד אוֹתָם לְרֹאשֵׁךְ
יָרְחוּ אָז עֵינַיִךְ בְּאוֹרוֹת לֹא יָדַעְתִּי
וְנַפְשִׁי יָצְאָה, יָצְאָה בְּדַבְּרֵךְ.

*******************
לֹא כּוֹכָב הָיָה זֶה שֶׁנִּצְנֵץ מִלַּיִל,
לֹא הָאֵשׁ הָיְתָה זוֹ שֶׁל חֲזִיז פִּתְאֹם;
זִיק עֵינֵךְ הָיָה זֶה, זִיק בְּנוֹת הַחַיִל
וְנַפְשִׁי הָיְתָה זוֹ שֶׁאֻכְּלָה עַד תֹּם.

יֵשׁ דְּרָכִים אֲשֶׁר לֹא נִצְעֲדוּ עֲדַיִן,
יֵשׁ תַּפּוּחַ עוֹד שֶׁלֹּא נִקְטַף מֵעֵץ.
נִשָּׁבַע-נָא בַּת, בְּאִישׁוֹנֵי הָעַיִן
לֹא לָגַעַת בָּם עַד יְבוֹאֵנוּ קֵץ.

לֹא אַהֲבָתֵךְ שׁוֹקַעַת בִּי וָמֵתָה,
לֹא אֶת תְּמוּנָתֵךְ אַשְׁאִיר עַל הַקִּירוֹת.
גַּם אוֹתָךְ בִּתִּי, אוֹלִיךְ לִשְׂדוֹת הַקֶּטֶל
גַּם אוֹתָךְ, בִּתִּי, אֶשָּׂא לַחֲפִירוֹת.

*******************
אֲנַחְנוּ לְשָׁלוֹם וְאַתֶּם לַקְּרָב,
אֲנַחְנוּ הַמְּעַטִּים וְאַתֶּם עַם רַב.
הֵן דְּעוּ לָכֶם זֵדִים: עוֹד כּוֹחַ אִתָּנוּ
לַעֲמֹד עַל נַפְשֵׁנוּ וְחִצֵּינוּ נֶאֱמָנוּ.

לֹא נָזוּז מִזֶּה! לֹא נָזוּז מִזֶּה!
עַד עוֹלָם!

כָּל אֶבֶן-גַּיְא תָּעִיד, כָּל תֵּל יִתֵּן אוֹת
כִּי לָנוּ מִקֶּדֶם הָאָרֶץ הַזֹּאת!
כָּל כּוֹכְבֵי רוֹם יְסַפְּרוּ אֶת הַקּוֹרוֹת,
בְּרִיתֵנוּ, כְּאֵבֵנוּ לָהּ דּוֹרוֹת עַל דּוֹרוֹת.

לֹא נָזוּז...

וְשֶׁבַע יִקְדַּשׁ כָּל נֶטֶף שֶׁל דָּם;
הָאָרֶץ זֹאת לָנוּ וְיִקְבַּץ הָעָם.
בִּמְקוֹם נָפַל אֶחָד יָקוּמוּ עֲשָׂרָה,
בִּמְקוֹם עֲשָׂרָה – רְבָבָה נֶאְדָּרָה.

לֹא נָזוּז...
*******************
לֹא (X31) נָזוּז מִפֹּה
כָּל אוֹיְבֵינוּ
כָּל שׂוֹנְאֵינוּ
כֻּלָּם יֵלְכוּ מִפֹּה
אַךְ אֲנַחְנוּ
אַךְ אֲנַחְנוּ
לֹא (X15) נָזוּז מִפֹּה!
*******************
לֹא, לֹא, לֹא נִסְבֹּל יוֹתֵר
אֶת הָרַע שֶׁבָּעוֹלָם:
כָּל הָרֶשַׁע, כָּל הַפֶּשַׁע,
מַעֲשֵׂי פִּרְאֵי אָדָם.

דָּם, דָּם, דַּם אַחִים זוֹעֵק,
קוֹרֵא אוֹתָנוּ לְנָקָם.
לֹא נִשְׁקֹט וְלֹא נָנוּחַ
עַד אוֹיֵב יַחְזִיר הַדָּם.

דַּי, דַּי, דַּי סָבַלְנוּ, דַּי,
לֹא נִסְלַח זֹאת לָאוֹיֵב.
בְּדָמוֹ יְכַס הַפֶּשַׁע
דַּם לִבֵּנוּ הַכּוֹאֵב.
*******************
לֹא פַּעַם, בַּקַּיִץ, עִם רֶדֶת הַיּוֹם,
לְאוֹר הַשְּׁקִיעָה הַדּוֹעֵךְ,
הָלַכְתִּי אֵלַיִךְ וְעֵת אֲרֻכָּה
הִקְשַׁבְתִּי לְקוֹל זִמְרָתֵךְ:

"קָטָן הוּא וְדַל הוּא חַדְרִי,
וַאֲנִי בּוֹ שָׁרוּי עֲרִירִי..."

וְחַי בִּי הַזֵּכֶר הַזֶּה הַנּוֹהֵר,
הַשֶּׁקֶט הַזֶּה וְהָרֹךְ,
וּמֶתֶק-הָעֶצֶב אֲשֶׁר זִמְרָתֵךְ
יָדְעָה עַל הַנֶּפֶשׁ לִנְסֹךְ.

"קָטָן הוּא וְדַל הוּא חַדְרִי,
וַאֲנִי בּוֹ שָׁרוּי עֲרִירִי..."

וְיֵשׁ כִּי נִדְמֶה לִי, עִם רֶדֶת הַיוֹם,
בִּשְׁלֹט בִּי תוּגַת-דִּמְדּוּמִים,
עֲדַיִן כְּקֶדֶם קוֹלֶטֶת אָזְנִי
הַלַּחַן הַהוּא הַתָּמִים:

"קָטָן הוּא וְדַל הוּא חַדְרִי,
וַאֲנִי בּוֹ שָׁרוּי עֲרִירִי..."

 

*******************
שִׁלְשׁוֹם שֻׁדַּדְנוּ,
אֶתְמוֹל הֻשְׁמַדְנוּ,
הַיּוֹם מָרַדְנוּ, נִמְרֹד גַּם מָחָר.
וּבְלַהַט-צַעַר,
וּבְמַחַץ-סַעַר
נִפְרֹץ כָּל שַׁעַר סָגוּר וּמְסֻגָּר.
כָּל עוֹד בְּלִבֵּנוּ תִּיקַד הַתּוֹחֶלֶת –
לֹא תְּנֻתַּק הַשַּׁלְשֶׁלֶת!

שִׁלְשׁוֹם צִפִּינוּ,
אֶתְמוֹל מָרִינוּ,
הַיּוֹם עָלִינוּ וְנַעַל מָחָר.
וּמַעֲצוֹר אַיִן
לָעוֹף בַּשָּׁמַיִם,
וּלְאָח וְאָחוֹת הַבָּאִים מִנֵּכָר.
עָלֹה נַעֲלֶה לַמְּכוֹרָה הַגּוֹאֶלֶת –
לֹא תְּנֻתַּק הַשַּׁלְשֶׁלֶת!

שִׁיר-עֹז נָשִׁירָה,
מוֹקֵד נַבְעִירָה
וּשְׁבִיל נָאִירָה לְאָח נוֹדֵד:
אֶת שְׁבִיל-הַנֹּעַר
לְהוֹד וָזֹהַר
וּלְחַיֵּי-טֹהַר שֶׁל עַם עוֹבֵד.
כָּבֹה לֹא תִּכְבֶּה לְעוֹלָם הַגַּחֶלֶת –
לֹא תְּנֻתַּק הַשַּׁלְשֶׁלֶת!
*******************
רֵד אֵלֵינוּ אֲוִירוֹן,
קַח אוֹתָנוּ לַמָּרוֹם.
נִתְרוֹמֵם עַל ראש עֵצִים
וְנִהְיֶה כַּצִּפֳּרִים.

לַשָּׁמַיִם יָד נוֹשִׁיט,
כּוֹכָבִים מִשָּׁם נוֹרִיד,
נְמַלֵּא אֶת הַכִּיסִים  
מַתָּנוֹת לַיְּלָדִים.
*******************
לְכָל אָדָם יֵשׁ זִכְרוֹנוֹת כַּסֵּפֶר
יוֹמָן חָרוּט עַל לוּחַ לֵב שׁוֹתֵק
הַזְּמַן זוֹרֶה אֶת הָרָעוֹת כָּאֵפֶר
אֲבָל הַטּוֹב לָעַד לֹא יִמָּחֵק

עַל כֵּן אֵלֵךְ לְאוֹר הַזִּכְרוֹנוֹת
עַל כֵּן אָבִין נְתִיב חַיַּי נָלוֹז
כִּי יֵשׁ דְּמָמָה בְּתֹם הַסְּעָרוֹת
יֵשׁ אוֹר גָּנוּז בָּאֹשֶׁר שֶׁנָּגוֹז!

וְגַם אוֹתְךָ אֲשֶׁר אוֹתִי אָהַבְתָּ
אֶזְכֹּר תָּמִיד בָּהִיר וְחַיְכָנִי
וְלֹא תֵּדַע, כַּמָּה לִי אָז הִכְאַבְתָּ
כִּי עַד הַיּוֹם תִּשְׁכֹּן בִּלְבָבִי

עַל כֵּן אֵלֵךְ...

וְכָל אָדָם נוֹשֵׂא לֵילוֹת וָעֹנִי
אֲבָל עָלָיו לִזְכֹּר רַק נְגוֹהוֹת –
וְאָז יָבִין, אוּלַי יָבִין כָּמוֹנִי
שֶׁאֵין יָקָר מֵאוֹר הַזִּכְרוֹנוֹת!

עַל כֵּן אֵלֵךְ...
*******************
עַל פְּנֵי כְּפָרֵנוּ מִבִּקְתָּה וְעַד בִּקְתָּה
עַמּוּדֵי חַשְׁמָל יִצְעָדוּ בְּשׁוּרָה.

הֵי, *מֵיתָרֵי-חוּטִים מְזַמְזְמִים שִׁירָם
הֵן כָּזֹאת עוֹד לֹא רָאִינוּ מֵעוֹלָם!
*******************
לְאָן תֵּלֵךְ מֵאִיר עַל סוּסְךָ הַחוּם כֵּהֶה?
אֲנִי רוֹכֵב לְשׁוּק הָעִיר לִמְכֹּר אוֹתוֹ רוֹצֶה
סוּסְךָ הֵן הוּא צוֹלֵעַ הַט אֹזֶן לִי וּשְׁמַע
הַחְלֵף סוּסְךָ זֶה הַיָּגֵעַ תְּמוּרַת פָּרָה נָאָה

כֹּה אָמַר, כֹּה עָשָׂה
עֵסֶק טוֹב וְגַם מַזְהִיר:
- נִתְחַלֵּף!
- תּוֹדָה רַבָּה!
הַפִּקֵּחַ הוּא מֵאִיר

לְאָן תֵּלֵךְ מֵאִיר וְסוֹחֵב אִתְּךָ פָּרָה?
אֲנִי הוֹלֵךְ לְשׁוּק הָעִיר בִּכְדֵי לִמְכֹּר אוֹתָהּ
פָּרָה זוֹ הִיא קוֹדַחַת וּמִי יִקְנֶה אוֹתָהּ?
תְּמוּרַת הָעֵז כֻּלָּהּ צוֹהֶלֶת וַדַּאי שֶׁאַחֲלִיפָהּ

כֹּה אָמַר כֹּה עָשָׂה...

לְאָן תֵּלֵךְ מֵאִיר וְאִתְּךָ גַּם עֵז פּוֹעָה?
אֲנִי הוֹלֵךְ לְשׁוּק הָעִיר בִּכְדֵי לִמְכֹּר אוֹתָהּ
גַּבַּהּ עָקֹם כַּקֶּשֶׁת וּמִי יִקְנֶה אוֹתָהּ?
תַּרְנְגוֹל בַּעַל כַּרְבֹּלֶת קַבֵּל נָא תְּמוּרָתָהּ

כֹּה אָמַר כֹּה עָשָׂה...

לְאָן תֵּלֵךְ מֵאִיר עִם דּוֹגֶרֶת עֲלוּבָה?
אֲנִי הוֹלֵךְ לְשׁוּק הָעִיר וְשָׁם אֶמְכֹּר אוֹתָהּ
לֹא יִמָּצֵא קוֹנֶה לָהּ הִיא שֶׁלֶד עֲצָמוֹת
יָפֶה יוֹתֵר מִמֶּנָּה זֵר סִגָּלִיּוֹת

כֹּה אָמַר כֹּה עָשָׂה...

לְאָן תֵּלֵךְ מֵאִיר זֵר פְּרָחִים בְּיָדְךָ
אֲנִי הוֹלֵךְ לְשׁוּק הָעִיר אֶל גְּבִרְתִּי רִבְקָה
הַדֶּרֶךְ רְחוֹקָה הִיא הַפְּרָחִים הַגֵּשׁ נָא לִי
תְּמוּרָתָם אֶתֵּן לְךָ אֶת כָּל לְבָבִי

כֹּה אָמַר כֹּה עָשָׂה
עֵסֶק טוֹב וְגַם מַזְהִיר
כֹּה אָמַר כֹּה עָשָׂה
הַפִּקֵּחַ הוּא מֵאִיר

חֲתֻנָּה הוֹמָה בָּעִיר כֻּלָּם שָׁשִּׁים שְׂמֵחִים
וְהִכְתִּירוּ אֶת מֵאִיר כְּמֶלֶךְ הַפִּקְחִים
מוּסַר הַשְׂכֵּל יֵשׁ לַסִּפּוּר וְזֶהוּ זֶה לִקְחוֹ
לֹא כָּל אֶחָד נוֹפֵל בַּפַּח אֲשֶׁר טוֹמְנִים לוֹ

כֹּה אָמַר כֹּה עָשָׂה
עֵסֶק טוֹב וְגַם מַזְהִיר
כֹּה אָמַר כֹּה עָשָׂה
הַפִּקֵּחַ הוּא מֵאִיר

*******************
לָאַרְנֶבֶת
אָזְנַיִם אֲרֻכּוֹת
וְהִיא אוֹהֶבֶת
כָּל מִינֵי יְרָקוֹת
קַלַּת רַגְלַיִם
הִיא פַּחְדָּנִית מְאוֹד
תִּשְׁמַע רִשְׁרוּשׁ –
וְהִיא אֵינֶנָּה עוֹד!
*******************
לָךְ אַקְדִּישׁ כָּל צְלִיל,
לָך יָרֹן כָּל נִיר
זַמְּרוּ הַשִּׁיר
זֶמֶר הַקָּצִיר!

בְּרִנָּה אֶקְצֹר
שִׁבֳּלֵי לַחְמִי.
שָׁבוּ אֲבִיבִים
אֶל שְׂדֵה חֲלוֹמִי.

יְבֹרַךְ הַיּוֹם,
יְבֹרַךְ הַלֵּיל,
אֵרַשְׂתִּיךְ לָעַד,
אֶרֶץ-יִשְׂרָאֵל.

וְאוֹדֶה לַיָּם
לְגַלֵּי מֶרְחָב,
שֶׁהֵבִיא אוֹתִי 
אֶל חוֹף הַזָּהָב.

כָּאן בִּשְׁמֵי הַתְּכוֹל
גַּם שִׁמְשִׁי זָרַח.
שָׁבוּ עֲלוּמִים
לָנוּ בַּמִזְרָח.

יבורך היום...

עוֹלָמִי יָרֹן
עוֹלָמִי צָעִיר
הָבָה לִי יָדֵךְ,
נִתְפָּרֵץ בְּשִׁיר.

לָךְ אַקְדִּישׁ כָּל צְלִיל,
לָךְ כָּל עֲמָלִי,
עֲלִי אַרְצִי,
עֲלִי, עֲלִי.

יְבֹרַךְ הַיּוֹם...
*******************
בִּזְרוֹעוֹת אִמּוֹ שׁוֹכֵב
יֶלֶד וְאָזְנוֹ לַלֵּב
אִמָּא מַה זֶה שָׁם דּוֹפֵק
שָׁם בִּפְנִים תַּקְתֵּק תַּקְתֵּק

זֶה הַלֵּב דּוֹפֵק רונן
יֵשׁ לִי יֶלֶד יֶלֶד חֵן
וְאוֹתוֹ אֲנִי אוֹהֵב
כָּךְ דּוֹפֵק רוֹנֵן הַלֵּב


*******************
בְּחַלּוֹן שֶׁל בַּיִת קָט
הָעוֹמֵד לוֹ מִן הַצַּד,
שָׁם בָּעֲיָרָה בְּלִיטָא
יְלָדִים קְטַנִּים יַבִּיטוּ.

לַיְּלָדִים שְׂעַר-פִּשְׁתִּים
וְלַיְּלָדוֹת צַמּוֹת
וּלְאֶחָד שֶׁבְּתוֹכָם
זוּג עֵינַיִם כַּפֶּחָם.

זוּג עֵינָיו, מָה רַב חִנָּן
חֹטֶם יֵשׁ לוֹ, זִיז קָטָן
שִׂפְתוֹתָיו תִּטֹּפְנָה מוֹר
וּשְׂעָרוֹ עוֹרֵב שָׁחֹר.

לַיְּלָדִים שְׁעַר-פִּשְׁתִּים...
*******************
לַבֻּבָּה יֵשׁ שְׁתֵּי יָדַיִם
מוֹחֲאָה הִיא כַּף
מַחֲאוּ, מַחֲאוּ בַּיָּדַיִם
מַחֲאוּ כַּף אֶל כַּף!

לַבֻּבָּה אֶצְבַּע קְטַנְטֹנֶת
דּוֹפְקָה הִיא – פִּיק!
דִּפְקוּ, דִּפְקוּ בַּיָּדַיִם
דִּפְקוּ – פִּיק פִּיק פִּיק!
*******************
לִבִּי בְמִזְרָח וְאָנֹכִי בְּסוֹף מַעֲרָב
אֵיךְ אֶטְעֲמָה אֵת אֲשֶׁר אֹכַל וְאֵיךְ יֶעֱרָב
אֵיכָה אֲשַׁלֵּם נְדָרַי וָאֱסָרַי, בְּעוֹד
צִיּוֹן בְּחֶבֶל אֱדוֹם וַאֲנִי בְּכֶבֶל עֲרָב
יֵקַל בְּעֵינַי עֲזֹב כָּל טוּב סְפָרַד, כְּמוֹ
יֵקַר בְּעֵינַי רְאוֹת עַפְרוֹת דְּבִיר נֶחֱרָב.
*******************
קֶמַח קֶמַח מִן הַשַּׂק
שֶׁמֶן שֶׁמֶן מִן הַכַּד –
חֲנֻכָּה הַיּוֹם
חַג נָעִים, נֶחְמָד!

שֶׁמֶן שֶׁמֶן מִן הַכַּד
קֶמַח קֶמַח מִן הַשַּׂק –
הָבָה נְלַבֵּב
לְבִיבוֹת לֶחָג!

לָה לָה לָה...

עוֹד נוֹסִיף בֵּיצָה מִסַּל
עוֹד סֻכָּר דַּק – וַחֲסַל –
בּוֹאוּ לַשֻּׁלְחָן,
לְבִיבוֹת נֹאכַל.

כְּבָר אָכַלְנוּ לְבִיבוֹת
מָה עוֹד לָנוּ לַעֲשׂוֹת
לִשְׂמֹחַ וְלִרְקֹד
לִשְׂמֹחַ וְלִרְקֹד

לָה לָה לָה...

*******************
כָּל יֶרֶק גַּן
כָּל פְּרִי רַעֲנָן
רֵאשִית יְבוּל הָאֲדָמָה. 
נָרִימָה נָא
נָשִׂימָה נָא
לַבִּכּורִים תְּרוּמָה.
בְּלֵב שׁוֹפֵעַ גִּיל
בְּזֶמֶר נְעוּרִים
נָבִיאָה בִּכּוּרִים.
*******************
לְבֶּן-גּוּרְיוֹן יֵשׁ קָדִילָק
וְלָנוּ יֵשׁ קַדַּחַת
וְלָמָּה יֵשׁ לוֹ קָדִילָק
וְלָנוּ יֵשׁ קַדַּחַת?

לְבֶּן-גּוּרְיוֹן יֵשׁ פּוֹלִיצְ'קָה
וְלָנוּ יֵשׁ קַדַּחַת
וְלָמָּה יֵשׁ לוֹ פּוֹלִיצְ'קָה
וְלָנוּ יֵשׁ קַדַּחַת?

לְבֶּן-גּוּרְיוֹן יֵשׁ צְרִיף בִּשְׂדֵה בּוֹקֵר
וְלָנוּ יֵשׁ קַדַּחַת
וְלָמָּה יֵשׁ לוֹ צְרִיף בִּשְׂדֵה בּוֹקֵר
וְלָנוּ יֵשׁ קַדַּחַת?
*******************
אֲנִי זוֹכֵר הָיָה אָז שַׁחַר
לִבְנֶה נִפְצַע בִּרְסִיס פָּגָז
עַל קְלִפָּתוֹ הַמְּרֻסֶּקֶת
כְּמוֹ דְּמָעוֹת שָׂרָף נִתַּז
עַל קְלִפָּתוֹ שֶׁלּוֹ הַמְּרֻסֶּקֶת
כְּמוֹ דְּמָעוֹת שָׂרָף נִתַּז.

הַתּוֹתָחִים הַרְחֵק רָעָמוּ
אֲבַק שְׂרֵפָה תִּמֵּר אֶל עָל
עַל אַדְמָתָם בָּנִים נִלְחָמוּ
וְהַלִּבְנֶה הָרַךְ נִצַּל
עַל אַדְמָתָם בָּנִים עַזִּים נִלְחָמוּ
וְהַלִּבְנֶה הָרַךְ נִצַּל.

וְשׁוּב אָבִיב בְּטֶרֶם שַׁחַר
לִבְנֶה צָחוֹר חִדֵּשׁ לִבְלוּב
לָבַשׁ טְרָפִים יָפִים, וְכָכָה
קִשֵּׁט אַדְמַת אַרְצֵנוּ שׁוּב
לָבַשׁ טְרָפִים יָפִים יָפִים, וְכָכָה
קִשֵּׁט אַדְמַת אַרְצֵנוּ שׁוּב.

וּמִנִּי אָז עַל אַף אוֹיְבֵינוּ
תָּמִיד נַתְרִיעַ וְנֹאמַר
עַל הַלִּבְנֶה, עַל חֲבִיבֵנוּ
נִשְׁמֹר תָּמִיד מִכָּל מִשְׁמָר
עַל הַלִּבְנֶה הָרַךְ, עַל חֲבִיבֵנוּ
נִשְׁמֹר תָּמִיד מִכָּל מִשְׁמָר.
*******************
לִבְנוֹת לִנְטֹעַ
צַו מִגָּבוֹהַּ
בְּט"וּ בִּשְׁבָט
נֵצֵא לַכַּר
בִּיגִיעַ כַּפַּיִם
בַּשָּׂדֶה בָּאָחוּ
נְטָעִים יִפְרָחוּ
בַּגַּיְא וּבָהָר

לִבְנוֹת לִנְטֹעַ
צַו מִגָּבוֹהַּ
נִטַּע כָּל עֵץ
וְכָל אִילָן
כָּל עוֹד הַמּוֹלֶדֶת
בַּשְּׁמָמָה עוֹמֶדֶת
כָּל עוֹד שָׂרִיד בָּהּ
לַחֻרְבָּן
נַעֲבֹד, נַעֲמֹלָה,
נִזְרַע, נִטַּע, נִשְׁתֹּלָה
עַד הַמִּדְבָּר
יְהִי לְגַן
*******************
לִבְשׁוּ לִבְשׁוּ נָא עֹז
הָעִיר לָנוּ מָעוֹז
בַּחוּרוֹת בַּחוּרִים
זֵר גְּבוּרָה עֲטוּרִים
*******************
הַיּוֹם אֵלֵךְ לַגַּן
אֹמַר "שָׁלוֹם" לַכֹּל
אֵינֶנִּי עוֹד קָטָן
הַיּוֹם אֲנִי גָּדוֹל.

אֶלְמַד לַעֲבֹד בַּגַּן
אֶלְמַד לַעֲשׂוֹת הַכֹּל
אֵינֶנִּי עוֹד קָטָן
הַיּוֹם אֲנִי גָּדוֹל!
*******************
לְדוֹדִי יֶשְׁנָהּ קָרַחַת
מַבְרִיקָה מְאוֹד.

דּוֹדָתִי קָנְתָה מִגְבַּעַת
לְכַסּוֹת אֶת הַקָּרַחַת
מֵעַל לְרֹאשׁוֹ.
*******************
לַהַב יְרַקְרַק גָּח, זֶרַע שֶׁנִּטְמַן,
קָם הוּא מִן הָאָרֶץ, נֶבֶט הַדָּגָן.
כֵּן אַהֲבָה, אֲשֶׁר שָׁכְנָה דּוּמָה
שָׁבָה וְנֵעוֹרָה כִּדְגַן הָאֲדָמָה.

הֵן יָמִים רַבִּים מֵעֵבֶר עֵת וּזְמַן
נָחָה בְּקִבְרָהּ צוֹפָה לַנֶּאֱמָן.
פֶּתַע הֵקִיצָה, גָּחָה מְלוֹא זִיוָהּ
שָׁבוּ וְנֵעוֹרוּ דָּגָן וְאַהֲבָה.
*******************
שׁוּב עֲשִׁירִים מַצִּיתִים תַּבְעֵרָה
לִשְׁבֹּר הַשָּׁלוֹם בְּמַכָּה אַחֲרוֹנָה,
אַךְ לְמוּלָם מִילְיוֹנֵי בְּנֵי-אָדָם,
צְבָא הַשָּׁלוֹם חָזָק מִכֻּלָּם!

הִתְעוֹרְרוּ-נָא, יִגְבַּר קוֹלֵנוּ,
יַד אָח אֶל אָח מִלְּאֹם לִלְאֹם,
וְתִתְגַּשֵּׁם זוֹ תְּבִיעָתֵנוּ –
"קֵץ לַקְּרָבוֹת, כּוֹן יִכּוֹן שָׁלוֹם!"
*******************
לַהַנְהָלָה הַצִּיּוֹנִית
נְקֻדָּה.
שֶׁבִּירוּשָׁלַיִם
נְקֻדָּה.
לַמַּחְלָקָה הַחַקְלָאִית
נְקֻדָּה.
אַחַר דְּרִישַׁת שְׁלוֹמָהּ הַטּוֹב,
צָרוֹת לָנוּ עַד בְּלִי סוֹף!
אוֹי אוֹי אוֹי אוֹי אוֹי אוֹי אוֹי
גֶּשֶׁם בִּצְרִיפֵנוּ דְּלֹף דְּלֹף!
אוֹי אוֹי אוֹי אוֹי אוֹי אוֹי אוֹי
וְלָךְ הֲלֹא כֶּסֶף לָרֹב..
אוֹי אוֹי אוֹי אוֹי אוֹי אוֹי אוֹי
הוֹשִׁיעִי נָא!
לַהַנְהָלָה הַצִּיּוֹנִית
שֶׁבִּירוּשָׁלַיִם
לַפָּקִיד הַנָּדִיב
שֶׁעַל הַתַּקְצִיב

לַהַנְהָלָה הַצִּיּוֹנִית
נְקֻדָּה.
שֶׁבִּירוּשָׁלַיִם
נְקֻדָּה.
לַמַּחְלָקָה הַחַקְלָאִית
נְקֻדָּה.
אַחַר דְּרִישַׁת שְׁלוֹמָהּ הַטּוֹב,
עוֹד קַּ"ן פוּנְט צָרִיךְ לִקְצֹב!
אוֹי אוֹי אוֹי אוֹי אוֹי אוֹי אוֹי
וּמַה בְּכָךְ? יַעֲמֹד חוֹב!
אוֹי אוֹי אוֹי אוֹי אוֹי אוֹי אוֹי 
הוֹשִׁיעִי נָא!
לַהַנְהָלָה הַצִּיּוֹנִית
שֶׁבִּירוּשָׁלַיִם
לְפָקִיד הַנָּדִיב
שֶׁעַל הַתַּקְצִיב


*******************
הֲתֵדְעוּ מַה "Ensa‏"
בְּצִבְאוֹת הַבְּרִית?
‏אָנוּ רַק "מֵעֵין זֶה",
לַהֲקָה עִבְרִית.

‏לֹא חֲזוֹן פָּתֶטִי,
שׁוֹק שֶׁל רַקְדָנִית,
קוּנְץ שֶׁל קַבָּרֶטִים –
אֵין כָּאן בַּתָּכְנִית. 

‏חַיָּל עִבְרִי, וְאַתְּ –חַיֶּלֶת: 
הַצְּחוֹק מַבְרִיא!
‏הוּא מְלַכֵּד, הוּא מְעוֹדֵד 
‏הוּא מְחַמֵּם וּמְנַחֵם. 
‏עַל כֵּן – לִצְחֹק!
‏הַצְּחוֹק הוּא אוֹן!

‏‏"אַל נָא עַצֶּבֶת", זוֹ סִיסְמָה 
לִשְׂמֹחַ יַחַד וִיהִי מַה!
הַצְּחוֹק – נִשְׁקֵנוּ הַסּוֹדִי,
‏זִכְרוּ: הַצְּחוֹק מַבְרִיא! 

כֵּן, אַרְטִיסְטִים אָנוּ,‏
לַהֲקָה נוֹדֶדֶת ‏
וְנִשָּׂא עִמָּנוּ 
אֲוִירַת מוֹלֶדֶת:
נוֹף פַּרְדֵּס פּוֹרֵחַ,
הוֹד שׁוֹמְרוֹן, גָּלִיל,
קוֹל אִכָּר פּוֹלֵחַ,
‏הֵד שִׁירַת חָלִיל. 

‏חַיָּל עִבְרִי...
*******************
לוּ אֹפֶל יִרְדְּפֵנִי
אוֹר לִבִּי יְצִיפֵנִי
אוֹר יְצִיפֵנִי
*******************
לוּ בָּאתָ פִּתְאֹם לְנֶגְדִּי בָּרְחוֹב,
יָדַיִם בַּכִּיס וּצְחוֹק בָּעֵינַיִם
וּצְלִיל פְּסִיעוֹתֶיךָ בְּקֶצֶב מֻכָּר - 
הָיִיתִי עוֹמֶדֶת נִדְהֶמֶת, נִבְהֶלֶת
לְאוֹר הֶחָזוֹן הַנִּפְלָא, הַיָּקָר.

עַד הִתְפָּרֵץ תְּמוּנָתְךָ אֶל הָעֹמֶק
תַּפִּיל כָּל כָּתְלֵי הַסְּפֵקוֹת בְּתוֹכִי
תָּנִיף וְתָעִיף זְרוֹעוֹתַי לְחַבְּקֶךָ
בִּצְחוֹק וּבְדֶמַע אָחִי, אָחִי!

*******************
לוּ מִבֵּין צְחוֹר כּוֹכָבֶיךָ
צְחוֹר-יָדְךָ אֵלַי תּוֹשִׁיט!
מִלּוֹתַי – עֵינוֹת-הַבֶּכֶה –
בְּכַפְּךָ אוֹתָן תָּלִיט!

בְּרַק אוֹרָן, רְאֵה, שׁוֹקֵעַ
בְּעֵינַי קָדְרוּ מִקְּדוֹר;
אֵיכָכָה – אֵינִי יוֹדֵעַ –
אֵיךְ אָשִׁיבָה לָךְ הָאוֹר?

וּבְיָדְךָ, אֵלִי רַב-חֶסֶד,
לוּ אַפְקִידָה כָּל הוֹנִי,
כִּי שַׁלְהֶבֶת בִּי כּוֹסֶסֶת
וּבָאֵשׁ – יְמֵי עָנְיִי.

אַךְ בִּשְׁאוֹל תַּחְתִּית וָאֹפֶל
מִתְיַפַּחַת דּוּמִיָּה –
עַל גַּגּוֹת אֶדְלֹג, אֶכְסֹף אֶל
יְמִינְךָ – אַיָּהּ? אַיָּהּ?

אֲפָפוּנִי בַּלְהוֹת שַׁחַת,
שְׁכוֹל בְּעֵמֶק-הַבָּכָא, –
כְּמֵיתָר פָּקַע אֶצְנָחָה,
וְאָשִׁירָה כֹּה לְךָ:

לוּ מִבֵּין צְחוֹר כּוֹכָבֶיךָ
צְחוֹר-יָדְךָ אֵלַי תּוֹשִׁיט!
מִלּוֹתַי – עֵינוֹת-הַבֶּכֶה –
בְּכַפְּךָ אוֹתָן תָּלִיט!
*******************
לֻטַּשׁ הַתַּעַר עַד הֱיוֹת בָּרָק
לַגּוֹזְזִים תְּנוּ מְלוֹא הַסִּיר מָרָק.

לֻטַּשׁ הַתַּעַר, הַמּוֹרָה צֻחְצַח צֻחְצַח –
יֹאכַל מִצֹּאן צֶמֶר צַח, צֶמֶר צַח.

לֻטַּשׁ הַתַּעַר – חֶרֶב הַיּוֹנָה
לַגּוֹזְזִים תְּנוּ צְלִי אַלְיָה שְׁמֵנָה.

לֻטַּשׁ הַתַּעַר, הַמּוֹרָה...
*******************
לְחַד גַּדְיָא נָשִׁירָה
לַגְּדִי וּלְכָל הָעֵדֶר,
הוֹי, הָבוּ יַיִן, בִּירָה
לְכָל הָעָם כַּסֵּדֶר!
שְׁתוּ כֻּלְּכֶם לְחַיִּים
לְחַיֵּי הָעֵדֶר,
פְּרוּ וּרְבוּ בִּמְאוֹד מְאוֹד
וּמִלֵּאתֶם אֶת עֵין חֲרוֹד!
*******************
בָּהָר וּבַשְּׁפֵלָה
בֵּין דְּקָלִים וּבְרוֹשִׁים
מְשַׂחֲקִים יְלָדִים
יִשְׂרָאֵל עַם קְדוֹשִׁים.
שָׂשִׂים הֵם וּמְשַׂחֲקִים הֵם
בְּשִׁירָה עַל כָּל שְׂפָתַיִם.
שִׁירָה זוֹ חֲדָשָׁה לָךְ, יְרוּשָׁלַיִם!

בַּשָּׁרוֹן וּבַגָּלִיל
שָׂדוֹת, גַּנִּים וּכְרָמִים
יִשְׂרָאֵל הַנּוֹטְעִים
יִשְׂרָאֵל הַזּוֹרְעִים
כּוֹרְמִים הֵם וְנוֹטְעִים הֵם
וְשִׁיר עַל כָּל שְׂפָתַיִם
שִׁירָה זוֹ חֲדָשָׁה לָךְ, יְרוּשָׁלַיִם!
*******************
הָיֹה הָיָה מֶלֶךְ רָשָׁע
חַרְבּוֹ חַדָּהּ וּמְלֻטָּשָׁה
מִיהוּ?
אַנְטִיּוֹכוּס, מֶלֶךְ רָשָׁע!

בָּא לִירוּשָׁלַיִם
וְשָׁפַךְ שָׁם דָּם כָּמַיִם
מִיהוּ?
אַנְטִיּוֹכוּס, מֶלֶךְ רָשָׁע!

אָז קָם גִּבּוֹר, שְׁמוֹ יְהוּדָה
הִצִּיל אַרְצוֹ הַחֲמוּדָה
מִיהוּ?
הַמַּכַּבִּי, הַמַּכַּבִּי!
*******************
זֶה יוֹם חַג הוּא לְכֻלָּנוּ
יוֹם, יוֹם הַחֲנֻכָּה.
עוֹד קַיָּם וְחַי עַמֵּנוּ
בְּדַרְכֵי הַמְּצוּקָה.
  לְזֵכֶר יְמֵי פְּדוּת וּגְבוּרוֹת
  פֹּה בְּשִׁיר נַדְלִיקָה הַנֵּרוֹת.

בְּכָל פִּנָּה נִדַּחַת
אוֹר הַחַג נוֹטֵף
הָבוּ, הָבוּ יַחַד
יַד עֲלֵי כָּתֵף.

עוֹד חַי, עוֹד חַי עַמֵּנוּ
שׁוֹאֵג הוּא כְּלָבִיא
לֹא עוֹד יִשְׁקֹט דָּמֵנוּ
עוֹד חַי הַמַּכַּבִּי!
*******************
לִי גְּדִי, לְיָדִי יִרְבַּץ
וּלְקוֹל חֲלִילִי יַקְשִׁיב
מִבֹּקֶר אוֹר עַד רֶדֶת יוֹם.
גְּדִי לִי רֵעַ לִי!
יָהּ חַי לִי לִי חֲלִילִי!

לִי גְּדִי, מִפִּתִּי יֹאכַל
וְתָמִיד מִכּוֹסִי יִשְׁתֶּה
עֲדֵי יִשְׂבַּע, עֲדֵי יִרְוֶה.
גְּדִי לִי...

לִי גְּדִי, לְצִדִּי יִצְעַד
וְאִתִּי בַּשָּׂדֶה יִרְעֶה
יִלְחַךְ, יִזְלֹל כָּל עֵשֶׂב רַךְ.
גְּדִי לִי...
*******************
לִי טָלֶה, טַלְיוֹן קָטָן,
וְצִמְרוֹ כֻּלּוֹ לָבָן.
אֵין בָּעֵדֶר עוֹד אֶחָד
כְּטָלִי זֶה הַנֶּחְמָד.

אֲכַנֵּהוּ – טָלִילִי
מֶה-מֶה-מֶה – עוֹנֶה הוּא לִי.

לַצַּוָּאר לוֹ חוּט שָׁנִי, 
זֶה קָשַׁרְתִּי לוֹ אֲנִי.
אֵין בָּעֵדֶר עוֹד אֶחָד
כְּטָלִי זֶה הַנֶּחְמָד.

אֲכַנֵּהוּ...
*******************
א.
 לִי טָלֶה,
 טָלֶה קָטָן
שֵׁם נָתַתִּי לוֹ– 
" לְבַנְבַּן".
 מֶה, מֶה, מֶה.
לְבַנְבַּן,
שֵׁם נָאֶה
    לַקָּטָן.
מֶה, מֶה, מֶה.
    
 ב.
כִּי עַל מֵצַח
הַקָּטָן
כֶּתֶם צַח 
לָבָן- לָבָן.
וְטָלִי,
טָלִי הַקָּט,
הוּא שׁוֹבָב
לֹא מְעַט.
מֶה, מֶה, מֶה

ג. 
הוּא קוֹפֵץ,
וּמְקַפֵּץ.
הֵנָּה – שָׁמָּה
מִתְרוֹצֵץ:
מֶה, מֶה, מֶה.
מַה אֹהַב
אֶת טָלִי,
זֶה הַשּׁוֹבָב
מֶה, מֶה, מֶה.

ד.
אֶקָּחֵהוּ
עַל זְרוֹעִי
פֶּן יֵיעָף זֶה שׁוֹבָבִי.
לִי טָלֶה
טָלֶה קָטָן
שֵׁם נָתַתִּי לוֹ– 
    " לְבַנְבַּן"
מֶה, מֶה, מֶה.


*******************
לִי רַעֲשָׁן בַּיָּד
אַכֶּה בּוֹ אֶת הָמָן

רַשׁ-רַשׁ-רַשׁ
רַשׁ-רַשׁ-רַשׁ
כֵּן, בָּרַעֲשָׁן

מָרְדְּכַי הָיָה צַדִּיק
רָשָׁע הָיָה הָמָן

רַשׁ-רַשׁ-רַשׁ...

אֶסְתֵּר הַיְּהוּדִיָּה
הִצִּילָה אֶת עַמָּהּ

רַשׁ-רַשׁ-רַשׁ...

הַמֶּלֶךְ אֲחַשְׁוֵרוֹשׁ
הִכְנִיעַ[?] אֶת הָמָן

רַשׁ-רַשׁ-רַשׁ...

וּבְחַג פּוּרִים הַיּוֹם
נֹאכַל אָזְנֵי הָמָן

רַשׁ-רַשׁ-רַשׁ...
*******************
לִבַּבְתִּנִי אֲחֹתִי כַלָּה
לִבַּבְתִּנִי בְּאַחַת מֵעֵינַיִךְ
מַה-יָּפוּ דֹדַיִךְ, אֲחֹתִי כַלָּה
וְרֵיחַ שַׂלְמֹתַיִךְ כְּרֵיחַ לְבָנוֹן.

אִתִּי מִלְּבָנוֹן כַּלָּה, תָּבוֹאִי
מִמְּעֹנוֹת אֲרָיוֹת, מֵהַרְרֵי נְמֵרִים.

הִשְׁבַּעְתִּי אֶתְכֶם בְּנוֹת יְרוּשָׁלִַם
אִם-תָּעִירוּ וְאִם-תְּעוֹרְרוּ
אֶת-הָאַהֲבָה, עַד שֶׁתֶּחְפָּץ.
*******************
לְיוּבַל, לְאָחִי,
לְיוּבַלִּי פְּעוּטוֹן
שִׁיר אָשִׁיר אָנֹכִי
שִׁיר אָרֹן!

הוּא שָׁזוּף,
מְתֻלְתָּל
זֶה אָחִי, זֶה יוּבַל
הוּא עַלִּיז וְשׁוֹבָב
הַקָּטָן, הַקָּטָן.

וְהַיּוֹם בַּנָּמָל
הִתְלַהֵב כָּל-כָּךְ יוּבַל,
וְרוֹצֶה הוּא
וְרוֹצֶה הוּא 
וְרוֹצֶה לִהְיוֹת סַפָּן.
*******************
מַפּוּחִית לִי מַנְגִּינָה
זוֹ שָׂפָה נִפְלֵאת לָהּ.
מִטִּיּוּל בָּחוּר לִוָּה
בַּת-זוּגוֹ הַבַּיְתָה.

הֵם הָלְכוּ שְׁלוּבֵי-זְרוֹעוֹת
גִּיל לִבָּם יַבִּיעַ,
אַךְ הַשְּׁבִיל קָצָר מְאוֹד –
זְמַן פְּרֵדָה הִגִּיעַ!

מַפּוּחִית לִי מַנְגִּינָה
דָּוַי נַגֵּן, יַבֵּבָה!
מִטִּיּוּל בָּחוּר לִוָּה
בַּת-זוּגוֹ הַבַּיְתָה.

אֶל הַבַּיִת הֵם הָלְכוּ
יָד בְּיָד נִשְׁלֶבֶת,
אַךְ מִבְּלִי מֵשִׂים נִצְּבוּ
עַל גָּדָה שֶׁל פֶּלֶג.

אִם נָעִים לָהּ וּמַרְגִּיז
כֹּה אַחֵר הַבַּיְתָה
אַךְ רַגְלֶיהָ כִּלְהַכְעִיס
לֹא שׁוֹמְעוֹת לְקַטְיָה.

כִּי רַגְלַיִם בִּנְעוּרִים
לֹא רוֹצוֹת הַבַּיְתָה.
הוֹי, הַמַּפּוּחִית שֶׁלִּי –
זוֹ שָׂפָה נִפְלֵאת לָהּ!
*******************
אִם רָצִיתָ לְהַצְלִיחַ וְלִרְווֹת קְצָת נַחַת
יֵשׁ לָדַעַת לְהַבְטִיחַ בְּלֹא חֲשָׁשׁ וָפַחַד
גַּם לָכֶם: לְךָ וָלָךְ – זֶה קָרָה וַדַּאי
בָּא יָדִיד וְכָכָה שָׂח: הַלְוֵה לִי עֶשֶׂר לַא"י –
לְיוֹם יוֹמַיִם, לְיוֹם יוֹמַיִם,
לְיוֹם יוֹמַיִם לֹא פָּחוֹת וְלֹא יוֹתֵר
לְיוֹם יוֹמַיִם, לְיוֹם יוֹמַיִם
עוֹבְרוֹת שְׁנָתַיִם, יֵשׁ לוֹ פְּנַאי, זֶה לֹא בּוֹעֵר.
אַל נָא תִּקְרָא לוֹ "חַיִּים"; תִּקְרָא לוֹ "חַי וְקַיִם"
וּבְעַצְמְךָ בֵּינְתַיִם... תִּלְמַד לִלְווֹת אֵצֶל אַחֵר – 
לְיוֹם יוֹמַיִם, לְיוֹם יוֹמַיִם,
לְיוֹם יוֹמַיִם לֹא פָּחוֹת וְלֹא יוֹתֵר.

הָרַוָּק אָדָם מִסְכֵּן הוּא, וּבִשְׁעַת הַכֹּשֶׁר
כְּבַר-דַּעַת מִתְחַתֵּן הוּא, וּמוֹצֵא לוֹ אֹשֶׁר
וּמְסַפֵּר לְכָל יָדִיד שֶׁהַנִּשּׂוּאִין – 
"זֶה נֶחְמָד, זֶה נֶהְדָּר, זֶה טוֹב וְגַם נָעִים!"...
לְיוֹם יוֹמַיִם...
בִּשְׁבִיל הַשְּׁנַיִם, גַּן-עֵדֶן מְזַמֵּר
וּבְיוֹם שְלִישִׁי בָּעֶרֶב הִיא כְּבָר סוֹרֶגֶת גֶּרֶב
וְהוּא, עַל עִתּוֹן עֶרֶב, חוֹשֵׁב כֵּיצַד לְהִתְפַּרְפֵּר
לְיוֹם יוֹמַיִם...

הִיטְלֶר... [כמו בנוסח הצבאי]
*******************
לְיוֹסִי יוֹם הֻלֶּדֶת
אַל תּוֹסִיפוּ שֶׁבֶת
הָבָה נְבָרֵךְ אוֹתוֹ
לְיוֹם הֻלַּדְתּוֹ: 

יוֹסִי, יוֹסִי, אַתָּה חֲבֵרֵנוּ!
יוֹסִי, יוֹסִי, אַתָּה חֲבִיבֵנוּ!
לָה לַ לַ לָה...
*******************
לֵיל אֹפֶל וּפְחָדִים חָלַף
דּוּמָם הוֹלְכִים, הוֹלְכִים לַקְּרָב
דּוּמָם אֶל מוּל הַכִּלָּיוֹן
הוֹ, מַה יֵּהוֹם בַּחוּץ הַסַּעַר?
הַפֻּנְדָּקִית, מִזְגִי הַשֵּׁכָר!
מָחָר יִקְצֹר הַמָּוֶת.
*******************
כָּל הַכְּפָר שׁוֹקֵט, רוֹגֵעַ
שָׁבוּ, שָׁבוּ עֲדָרִים.
אֶל הַדֶּרֶךְ לִי אֵצֵאָה
וְעֵינַי אֶל הֶהָרִים.

עַל הָרִים שׁוֹכֵן הַלַּיִל,
עֲרָפֶל מָלֵא הַגַּיְא.
שָׁר הָרוּחַ: אֲבִיגַיִל,
בּוֹאִי, בּוֹאִי אַחֲרַי.

לֵיל גָּלִיל, לֵיל גָּלִיל,
רוּחַ בָּא קַל קָלִיל,
לֵיל גָּלִיל, לַיְלָה לֵיל,
רוּחַ, רוּחַ, רוּחַ לֵיל. 

מֵעָלַי שְׁמֵי מָרוֹם,
לְרַגְלַי מֵי מֵרוֹם.
עַל הָהָר שׁוֹכֵן עָנָן,
שְׁבִיל בָּהָר מוֹלִיךְ לְדָן.
עֲרָפֶל בַּגַּיְא שׁוֹכֵן,
שְׁבִיל מוֹלִיךְ אֶל הַיַּרְדֵּן.

לֵיל גָּלִיל...

שָׁר הָרוּחַ: לַיְלָה לַיִל,
מִי יוֹצֵא אֶל הֶהָרִים?
לֹא הַגְּדִי וְלֹא הָאַיִל,
לֹא רוֹעֶה וַעֲדָרִים.

וְעוֹנָה לוֹ אֲבִיגַיִל:
לֹא יֵצֵא בַּלֵּיל הַגְּדִי,
רַק לִבִּי יוֹצֵא בַּלַּיִל
אֶל דּוֹדִי, אֶל יְחִידִי!

לֵיל גָּלִיל, לֵיל גָּלִיל,
רוּחַ בָּא קַל קָלִיל,
לֵיל גָּלִיל, לַיְלָה לֵיל,
רוּחַ, רוּחַ, רוּחַ לֵיל. 

מֵעָלַי שְׁמֵי מָרוֹם,
לְרַגְלַי מֵי מֵרוֹם,
עַל הָהָר שׁוֹכֵן עָנָן
וְדוֹדִי הָלַךְ לְדָן.
עֲרָפֶל בַּגַּיְא שׁוֹכֵן,
רַד דּוֹדִי אֶל הַיַּרְדֵּן.

לֵיל גָּלִיל...
*******************
לֵיל הַסַּהַר נָם חֲשַׁאי
עֵין הַנָּהָר – כֶּסֶף חַי
וּבָאוֹר, נָעָה אַסְדָּה
נוֹגַהַת אַגָּדָה.

וּבָהּ חֶבֶר שַׁיָּטִים
אוֹחֲזִים בַּמְּשׁוֹטִים.
הַצָּעִיר בַּבַּחוּרִים
שָׁקַע בְּהִרְהוּרִים.

*******************
אֵי הַטַּל שֶׁלָּן בִּשְׂעָרֵךְ
וּגְנָבוּהוּ עֲרֵמוֹת הַשַּׁחַת?
אֵי הַתַּן שֶׁצָּחַק בַּשָּׂדֶה בְּלֵיל זָהָב?
מַה לִּי רַן חָלִיל שְׂפָתַיִךְ שֶׁטָּבְלוּ בַּזֶּמֶר?
מַה גַּנֵּךְ מִגַּן גַּנֵּךְ, הַחִנָּנִית?

עַל עֵשֶׂב לִי נוּמִי כְּבַחֲלוֹם,
אוֹר גַּחְלִילִית הִנֵּה כָּבָה פִּתְאוֹם.
אַתְּ בַּשְּׁעָרִים חֶרֶשׁ שְׂאִי בּוֹאֵךְ;
עַד אֶלֶף קוֹל אֵלַי יִרְעַשׁ קוֹלֵךְ!
*******************
לֵיל יוֹ"ד-אָלֶ"ף בַּאֲדָר,
מִלֵּילוֹת שׁוֹנֶה וָמָר.
הֶחָלִיל עִם תַּן יֵילִיל
בְּלֵיל הָאֵבֶל בַּגָּלִיל.

בְּלֵיל יוֹ"ד-אָלֶ"ף בַּאֲדָר
אִישׁ לִפְנֵי מוֹתוֹ אָמַר:
"טוֹב לָמוּת – נָמוּת בְּגִיל
בְּעַד אַרְצֵנוּ בַּגָּלִיל".

בְּלַיִל זֶה, לַיְלָה בַּאֲדָר,
הֵד דְּבָרָיו לַלֵּב חָדַר,
וְאֵין עוֹד כּוֹחַ שֶׁיַּבְהִיל
אֶת שׁוֹמְרֵינוּ בַּגָּלִיל.

בְּלַיִל זֶה, לַיְלָה בַּאֲדָר,
נֶדֶר כָּל צָעִיר נָדַר:
לֹא נֵחַת וְלֹא נָחִיל
בְּלֵיל הַזַּעַם בַּגָּלִיל.
*******************
יַא גָּלִילִי, יַא גָּלִילִי
יַא גָּלִילִי יַא גָּלִיל
אוֹרְךָ יָהֵל, יַא גָּלִיל
יַא גָּלִיל יַא גָּלִיל
אוֹרְךָ יָהֵל יַא גָּלִיל

מַה יָּפִיתָ הַגָּלִיל
כּוֹכָבְךָ כָּל לִבֵּנוּ הוּא יָהֵל
מַה יָּפִית הַגָּ'מַאעָה
שָׁרִים לְיַד מְדוּרוֹת
בְּחֹרֶשׁ, חוֹפִים

לִיפִי _____ יַא גָּלִיל
בֵּרַךְ הַשֶּׁלֶג
קְסַמְתָּנִי גָּלִיל
נָשְׁבָה הָרוּחַ בַּחֹרְשָׁה
אֶל זִיו הַשַּׁחַר
בֵּין גַּל נָדְדָה
*******************
עַד סֵתֶר שֶׁלֶף, קִירוֹתָיו סִיבֵי-חָצִיר
נָגַע צִפְצוּף רִמְשֵׂי הַלַּיִל, לֵיל קָצִיר.
הַבַּת לָעֶלֶם סָחָה וְחִנָּהּ נוֹטֵף:
כְּשִׁבֳּלִים טִלְטֵל אוֹתָנוּ הָאָבִיב, גָּעַשׁ פְּלָאִים
עֵת מִן הַתֵּל הִגְלַשְׁנוּ מַבָּטִים לַכַּר.
מַדְהֶמֶת-לֵב הִשְׁתּוֹלְלָה פֹּה מִן הָעֵמֶק לַגְּבָהִים,
זוֹ מַעַרְבֹּלֶת סַסְגּוֹנִית שִׁגְּעָה עֵינִי.
עַתָּה הַקַּיִץ עַז, הוֹי, עַל פְּתָחֵינוּ נָח בָּשֵׁל
קוֹלְךָ דּוֹבֵר עַלְמִי, הוֹי, וּבְלִבִּי נִיבִים יָעִיר, הוֹי!
עַד סֵתֶר שֶׁלֶף...
*******************
צוֹחֶקֶת צַמֶּרֶת הַיַּעַר
מוּל לֶטֶף מוּפָז שֶׁל חַמָּה;
בָּאָחוּ מֵעֵבֶר לַדֶּרֶךְ
רוֹעַת אַוָּזִים נִרְדָּמָה.

וְעָבִים מַפְלִיגוֹת בָּרָקִיעַ,
קִילוֹן עַל הַבְּאֵר מְדַדֶּה;
אִכָּר בְּחֻלְצָה מָאֳדֶמֶת
אוֹלֵם אֲלֻמּוֹת בַּשָּׂדֶה.

יַלְדָּתִי צְלוּלַת הָעֵינַיִם,
יַלְדָּה זְהֻבַּת הַצַּמָּה,
אַל תִּתְּנִי לוֹ לַקֶּסֶם הַגּוֹיִי
לִמְשֹׁךְ אֶת לִבֵּךְ בְּעָרְמָה.

הַדְּלִי עַל הַבְּאֵר מְטַפְטֵף לוֹ,
צְחוֹקֵךְ מְלַבְלֵב בַּחָרְשָׁה –
הָאִכָּר בַּשָּׂדֶה מִתְמַתֵּחַ;
רָעָה שְׁתִיקָתוֹ וְקָשָׁה.

הַדְּלִי עַל הַבְּאֵר מְטַפְטֵף לוֹ
בָּאָחוּ רוֹגְזָה הָרוֹעָה;
הַבְּאֵר, הַשָּׂדֶה וְהַיַּעַר,
לֹא לָךְ הֵם, לֹא לָךְ, הַזָּרָה.

יַלְדָּתִי צְלוּלַת הָעֵינַיִם,
יַלְדָּה זְהֻבָּה וּרְנוּנָה –
מִתַּחַת לַקֶּסֶם הַגּוֹיִי
מַאֲכֶלֶת רוֹצַחַת טְמוּנָה!

*******************
לַיְלָה אֹפֶל, מַכְסִיף יָרֵחַ
בִּקְצֵה הַגּ'וּנְגֶל בַּמְבּוּק פּוֹרֵחַ
הוֹמֶה חֲלִילִי וּמִתְיַפֵּחַ
הַי, הַי...
*******************
חָמְקָה לָהּ בַּת, פָּרְשָׁה מֵאֹהֶל,
שֶׁמֶשׁ כְּבָר שָׁקְעָה.
נָטוּ גַּם צֵל, גַּם תֵּל, גַּם דֶּקֶל,
לַיְלָה בַּבִּקְעָה...

רִנֵּן חָלִיל, וְעֶלֶם שָׁר
הִדְהִיר רִכְבּוֹ לַגַּיְא.
רָגְשָׁה הַבַּת, לִבָּהּ נִקְשַׁר:
הִנֵּה זֶה בָּא אֵלַי!

וּסְאוֹן-יַרְדֵּן מֵחֶרְמוֹנִים 
עַד יָם הָעֲרָבָה – חָמַר,
גַּלַּיו הִשִּׁיק כְּזוּג-יוֹנִים
עַד קוֹל אֶל קוֹל נִגְשַׁר...
*******************
הַלַּיְלָה הֵלִיט בָּאַדֶּרֶת
עַל פְּנֵי שָׂדוֹת וּמֶרְחָב
וְרִקְמַת דּוּמִיָּה מִשְׁתַּזֶּרֶת
מַכְסִיפָה בְּרִבּוֹא כּוֹכָבָיו

יָרֵחַ שָׁם שָׁט בַּתְּכֵלֶת
עֵינָיו אֵלֶיךָ יִשָּׂא
הַבֵּט נָא, הַבֵּט בַּחֶלֶד
הוֹי בַּתִּפְאֶרֶת זוֹ הַכְּמוּסָה

הוֹי לַיְלָה לֵילִי,
לֵיל נֹגַהּ פֶּלֶא
הוֹי לַיְלָה, לֵילִי,
מִלֵּילוֹת הָאֶלֶף.

לוֹחֵשׁ מְנַחֵשׁ זֶה הַלַּיְלָה
וּבְלֶטֶף חֵן, חֵן מְלַבֵּב
כִּי בְּאֶלֶף רִבּוֹא עֵינַיִם
חֲלוֹם סוֹדוֹתָיו מְלַבְלֵב

הַלַּיְלָה הֵלִיט בָּאַדֶּרֶת
וְשִׁיר גַּמֶּלֶת חָלִיל
עֲלִי נָא, עֲלִי הַדֶּרֶךְ,
כִּי נַעְפִּילָה עֲדֵי הַגָּלִיל

הוֹי לַיְלָה...
*******************
לַיְלָה, דְּמָמָה,
סָבִיב סָבִיב מְנַמְנְמוֹת פָּרוֹת.

הַדֶּרֶךְ אֶל הַקְּבוּצָה
אֵינָהּ קְצָרָה וְגַם לֹא אֲרֻכָּה.

וְהַיָּרֵחַ, עֵת יַעֲלֶה,
עוֹלִים צָצִים בִּי הַזִּכְרוֹנוֹת.

הָיוּ לִי יָמִים טוֹבִים,
יָמִים טוֹבִים וּבְעִקָּר לֵילוֹת.
*******************
לֵיל שַׁלְוָה – סוּס גָּמוּר אַתָּה.
לֵיל מָנוֹחַ, גָּד וְנֹחַ, שָׁלוֹם!
בִּים-בָּם לִשְׁכַּב לִישֹׁן
הִגִּיעַ זְמַן. לַיְלָה טוֹב, לַיְלָה טוֹב!
לַפִּטְפּוּטִים קֵץ וָסוֹף!
נוּם בָּרִיא, צְבִי, קוּמָה כַּאֲרִי!
*******************
לַיְלָה כְּבָר רַד
לַיְלָה כֹּה קַר
נוּמִי נָא, יַלְדָּתִי
רֹאשֵׁךְ עַל הַכַּר,
קָטָן וְיָקָר,
הַקְשִׁיבִי נָא לְאַגָּדָתִי:

מֶלֶךְ פַּעַם חַי
עִם שַׂר צָבָא
עִם זוֹ הַמַּלְכָּה
חָיוּ בְּלִי רִיב
בִּשְׂדֵרוֹת הָאָבִיב
וְאָז הַשֶּׁקֶט שָׂרַר סָבִיב.

הַמֶּלֶךְ אָהַב
אָהַב גַּם הַשַּׂר
אֶת זוֹ הַמַּלְכָּה,
וְהִיא גַּם אוֹתָם
בְּלִבָּהּ הַחַם
קָשְׁרָה בְּחוּטֵי אַהֲבָתָהּ.

אַךְ פַּעַם קָרָה
מִקְרֶה נוֹרָא
אֶת זוֹ הַמַּלְכָּה:
הַמֶּלֶךְ עֻכַּל
שַׂר נֶאֱכַל
וְכָךְ גַּם קָרָה לַמַּלְכָּה.

אַךְ אַל נָא תִּבְכִּי,
יַלְדָּה שֶׁלִּי,
עַל זוֹ הַמַּלְכָּה:
הַמֶּלֶךְ סֻכָּר
הַשַּׂר מִתָּמָר
מִקְּרֵם גַּם הָיְתָה הַמַּלְכָּה.
*******************
לַיְלָה לֹא נִים
רֶנֶן קְדוּמִים
רוּחַ מִגַּנִּים
פֶּתַע הֵבִיא
עַל סַף נָוִי
קוֹל אֲהוּבִי

לִבִּי לִבִּי עַל סֶלַע נָטוּעַ
וּבְצִלּוֹ מַבּוּעַ
לַיְלָה לֹא נִים
יְלֵל תַּנִּים
דֹּמּוּ אַחַי הַקְּטַנִּים
עַד אִם עָלָה
קוֹל מִן הַדֳּמִי
בֹּאִי כַּלָּה

*******************
לַיְלָה, לַיְלָה, הָרוּחַ עוֹבֶרֶת,
לַיְלָה לַיְלָה, הוֹמָה הַצַּמֶּרֶת,
לַיְלָה לַיְלָה, כּוֹכָב מְזַמֵּר,
נוּמִי, נוּמִי, כַּבִּי אֶת הַנֵּר.
נוּמִי, נוּמִי, כַּבִּי אֶת הַנֵּר.

לַיְלָה לַיְלָה,
נוּמִי, נוּמִי, כַּבִּי אֶת הַנֵּר.

לַיְלָה, לַיְלָה, עִצְמִי אֶת עֵינַיִךְ,
לַיְלָה, לַיְלָה, בַּדֶּרֶךְ אֵלַיִךְ,
לַיְלָה, לַיְלָה, רָכְבוּ חֲמוּשִׁים,
נוּמִי, נוּמִי, שְׁלֹשָׁה פָּרָשִׁים.
נוּמִי, נוּמִי, שְׁלֹשָׁה פָּרָשִׁים.

לַיְלָה, לַיְלָה,
נוּמִי, נוּמִי, שְׁלֹשָׁה פָּרָשִׁים.

לַיְלָה, לַיְלָה, אֶחָד הָיָה טֶרֶף,
לַיְלָה, לַיְלָה, שֵׁנִי מֵת בַּחֶרֶב,
לַיְלָה, לַיְלָה, וְזֶה שֶׁנּוֹתַר,
נוּמִי, נוּמִי, אֶת שְׁמֵךְ לֹא זָכַר.
נוּמִי, נוּמִי, אֶת שְׁמֵךְ לֹא זָכַר.

לַיְלָה, לַיְלָה,
נוּמִי, נוּמִי, אֶת שְׁמֵךְ לֹא זָכַר.

לַיְלָה, לַיְלָה, הָרוּחַ גּוֹבֶרֶת,
לַיְלָה, לַיְלָה, הוֹמָה הַצַּמֶּרֶת,
לַיְלָה, לַיְלָה, רַק אַתְּ מְחַכָּה,
נוּמִי, נוּמִי, הַדֶּרֶךְ רֵיקָה.
נוּמִי, נוּמִי, הַדֶּרֶךְ רֵיקָה.

לַיְלָה, לַיְלָה,
נוּמִי, נוּמִי, הַדֶּרֶךְ רֵיקָה.
*******************
אֶלֶף לַיְלָה וְעוֹד לַיְלָה
תַּתִּי שַׁי לָהּ
לְאַרְצִי זוֹ הַקְּטַנְטֹנֶת,
אַךְ לֹא דַּי לָהּ.

אֶלֶף פֶּלֶא וְעוֹד פֶּלֶא,
עַל כָּל הַר וְעַל כָּל סֶלַע –
אַתְּ, אַרְצִי הַקְּטַנְטֹנֶת,
תַּתְּ לִי סֶלָה.

לַיְלָה-פֶּלֶא, פֶּלֶא-לַיְלָה,
זֹהִי הַתְּמוּרָה, 
מְכוֹרָה!
*******************
לֵילוֹת בְּהִירִים
שְׁחָקִים מַזְהִירִים
עֵינַיִם אֲפֵלוֹת
בָּאֹפֶל בַּלֵּילוֹת
 
בָּרְכִי נַפְשִׁי אוֹתָם –
לִבִּי יִגְהָיוּ
מֵאֶרֶץ מוֹלֶדֶת
בְּשִׁירָה יֵתָיוּ.

נְשָׁרִים צְחוֹרִים
נְשָׁרִים טְהוֹרִים
אַשְׁרֵי גּוֹרָלָם
דְּרוֹר לָמוֹ עוֹלָם
 
בָּרְכִי נַפְשִׁי אוֹתָם...

יַרְדֵּן, כִּנֶּרֶת
גַּלֵּי תִּפְאֶרֶת
רוּחוֹת מָה רַכִּים
רֵיחוֹת מַה זַּכִּים

בָּרְכִי נַפְשִׁי אוֹתָם –
לִבִּי יִגְהָיוּ
מֵאֶרֶץ מוֹלֶדֶת
בְּשִׁירָה יֵתָיוּ.

לֵילוֹת בְּהִירִים
שְׁחָקִים מַזְהִירִים
בָּרְכִי נַפְשִׁי אוֹתָם –
לִבִּי יִגַּהּ.
*******************
מַה לָכֶם לֵילוֹת לַטְרוּן לֵילוֹת יָרֵחַ
מַה לָכֶם כִּי נִפְלֵאתֶם מְאֹד
וְנַפְשִׁי מַה תֶּהֱמֶה וְתִשְׁתּוֹחֵחַ
כֹּה קוֹדְרָה בֵּין לַחַץ הַגְּדֵרוֹת

זַרְקוֹרִים שְׁבִילִים תְּכֻלִּים בִּשְׁמִי הַלַּיִל
הַמְעַט לִי שַׁחַר זֶה מַכְכִּיב?
מַה אוֹרְכֶם חוֹתֵךְ לַשָּׁוְא גִּדְרֵי הַתַּיִל
שָׁוְא תַּזְכִּירוּ לָאָסִיר נָתִיב

לֹא אֶתְלֶה בָּכֶם אֶת רֶטֶט הַגַּעֲגּוּעַ
אֶל אֲשֶׁר כֹּה אַהֲבָה נַפְשִׁי
אַךְ מָחָר עִם אוֹר הַשַּׁחַר הַזָּרוּעַ
עַל אַפְּכֶם, לֵילוֹת, אֶהְיֶה חָפְשִׁי!
*******************
לֵילוֹת קַיִץ הֵם בְּהִירִים
לֵילוֹת קַיִץ, לֵילוֹת
לֵילוֹת קַיִץ הֵם מַזְהִירִים
לֵילוֹת קַיִץ, לֵילוֹת
וּמְרַמְּזִים הַכּוֹכָבִים
וּמַה חִוֵּר הַיָּרֵחַ
בְּלֵילוֹת קַיִץ, לֵילוֹת

גַּעְגּוּעִים לְבֵיתִי
גַּעְגּוּעִים לְבֵיתִי הַדַּל
יוֹם וָלַיְלָה שָׁמָּה בִּלִּיתִי
שָׁמָּה, בְּבֵיתִי הַדַּל
*******************
וּבְכֵן אַצִּיגָה אֶת עַצְמִי, אָדוֹן צַלַּחַת. 
סְלִיחָה, צַלַּחַת מִי? - צַלַּחַת וְאָדוֹן. 
וְשֵׁם הַגְּבֶרֶת, אֲקַוֶּה שֶׁהִיא סוֹלַחַת... 
קוֹרְאִים לִי מֵי , - אֵיזֶה מַיִם? - מֵי לִימוֹן... 

הַגְּבֶרֶת מֵי, הַגְּבֶרֶת מֵי, - אָדוֹן צַלַּחַת. 
קִרְאִי לִי סְתָם צַלַּחַת. בִּשְׁבִילִי מַסְפִּיק. 
לוּלֵא נִפְגַּשְׁנוּ לֹא הָיִינוּ פֹּה בְּיַחַד... 
הַאִם זֶה לֹא מַצְחִיק? – זֶה בֶּאֱמֶת מַצְחִיק. 

הוֹי מֵי לִימוֹן, מַדּוּעַ זֶה אַתְּ כֹּה לִימוֹנִית? 
זֶה לֹא נָכוֹן! אֲנִי צוֹחֶקֶת כָּל הַיּוֹם. 
אַתְּ אֵשׁ בֶּנְגַּלִית אוֹ פַטַּלִית אוֹ דֶּמּוֹנִית, 
אִמְרִי לִי מַה אַתְּ? אַתְּ חִידָה? – אֲנִי חִידוֹן. 

סִלְחִי לִי מֵי, לִבִּי הִנֵּה! 
אֲנִי לוֹקַחַת אוֹתוֹ צַלַּחַת. 
סִלְחִי לִי מֵי, יָפָה כָּל כָּךְ אַתְּ! 
אֲנִי סוֹלַחַת לְךָ צַלַּחַת. 
אֶפְשָׁר לִחְיוֹת שָׁנִים בְּאֹפֶן אִידִיּוֹטִי 
בְּלִי אַוַּנְטוּרָה וְרוֹמַנְטִיקָה כָּזֹאתִ'י. 
לִימוֹן, לִימוֹן – מַה יֵשׁ צַלַּחַת? 
אוּלַי נֵלֵכָה לְטַיֵּל מְעַט בְּיַחַד. 

אֶת הַגְּבָרִים כֻּלָּם יָכֹלְתִּי לְשַׁגֵּעַ, 
כִּי מְשַׁגַּעַת כַּף יָדִי הָעֲנֻגָּה, 
אֲבָל בְּךָ, אֲנִי רוֹאָה, זֶה לֹא נוֹגֵעַ. 
זֶה לֹא נוֹגֵעַ כִּי אֲנִי כְּבָר מְשֻׁגָּע. 
מִמִּי, מִמִּי אַתָּה כְּבָר מְשֻׁגָּע, עֲנֵנִי! 
מִמֵּךְ, מִמֵּךְ,  - מִמִּי? מִמִּי? - מִמֵּי לִימוֹן. 
מִמֵּי לִימוֹן, אָדוֹן צַלַּחַת, זֶה מִמֶּנִּי! 
נָכוֹן מְאֹד, אַלְפֵי תּוֹדָה, אַלְפֵי פַּרְדוֹן. 

הוֹ מֵי לִימוֹן, אַל תִּתְיַחֲסִי אֵלַי בְּפַחַד. 
אֲנִי פּוֹחֶדֶת? אֵיזֶה דִּבּוּרִים שֶׁל שׁוּק. 
מִשּׁוּם דָּבָר שֶׁבָּעוֹלָם, אָדוֹן צַלַּחַת, 
עוֹד לֹא נִבְהַלְתִּי מִיָּמַי, - הַבִּיטִי, ג'וּק! 

סִלְחִי לִי מֵי, סִלְחִי לִימוֹן, 
אֲנִי סוֹלַחַת לְךָ, צַלַּחַת. 
אַתְּ עַל יָדִי כָּעֵת מֻנַּחַת. 
אֲנִי מֻנַּחַת עַל הַצַּלַּחַת. 
אֶפְשָׁר לִחְיוֹת שָׁנִים בְּאֹפֶן אִידִיּוֹטִי 
לְלֹא שִׂיחָה אִינְטִילִיגֶנְטִית שֶׁכָּזֹאתִ'י. 
לִימוֹן, לִימוֹן, - מַה יֵשׁ צַלַּחַת? 
אוּלַי נֵלֵךְ לִרְקֹד מְעַט עַכְשָׁו בְּיַחַד. 

אֶתְמוֹל רָאִיתִי תַּ'גִּ'ירָפִים, אֵיזֶה גֹּבַהּ! 
אֶחָד מֵהֶם הִבִּיט בִּי כָּכָה כְּמוֹ תָּם 
וְהַשֵּׁנִי כִּמְעַט אָכַל לִי אֶת הַכּוֹבַע. 
הַכֹּל פּוֹלִיטִיקָה אַנְגְלִית, יִמַּח שְׁמָם! 

הוֹי מֵי לִימוֹן, מִן הַפּוֹלִיטִיקָה אֵין נַחַת. 
אֲבָל מִמְּךָ, צַלַּחַת, נַחַת יֵשׁ, הוֹי פְּלִיז, 
בְּלִי מַחְמָאוֹת, אַתָּה צַלַּחַת כֹּה מֻצְלַחַת. 
אֲנִי צַלַּחַת, מֵי לִימוֹן, וְאַתְּ סֶרְוִיז. 
הוֹי מֵי לִימוֹן, כְּמֶטֶאוֹר אַתְּ לִי זוֹרַחַת! 
חַיַּי רֵיקִים וּמְחַכִּים לָךְ כְּאַרְמוֹן. 
כִּי בִּלְעָדַי אַתְּ לִימוֹן לְלֹא צַלַּחַת! 
וּבִלְעָדַי אַתָּה צַלַּחַת בְּלִי לִימוֹן! 

סִלְחִי לִי מֵי, לִבִּי הִנֵּה! 
אֲנִי לוֹקַחַת אוֹתוֹ צַלַּחַת. 
סִלְחִי לִי מֵי, יָפָה כָּל כָּךְ אַתְּ! 
אֲנִי סוֹלַחַת לְךָ צַלַּחַת. 
אֶפְשָׁר לִחְיוֹת שָׁנִים בְּאֹפֶן אִידִיּוֹטִי 
עַד שֶׁלִּימוֹן פּוֹגֵשׁ צַלַּחַת שֶׁכָּזֹאתִ'י. 
לִימוֹן, לִימוֹן, - מַה יֵשׁ צַלַּחַת? 
אוּלַי נֵלֵכָה לְטַיֵּל מְעַט בְּיַחַד. 


*******************
לֵצָן קָטָן נֶחְמָד
רוֹקֵד עִם כָּל אֶחָד.
לֵצָן קָטָן שֶׁלִּי
אוּלַי תִּרְקֹד אִתִּי?
אוּלַי, אוּלַי, אוּלַי תִּרְקֹד אִתִּי?
אוּלַי, אוּלַי, אוּלַי תִּרְקֹד אִתִּי?

*******************
לֵצָנִים, לֵצָנִים
עַלִּיזִים וְצַחְקָנִים
רַשׁ-רַשׁ-רַשׁ בָּרַעֲשָׁן,
קַשׁ-קַשׁ-קַשׁ בַּקַּשְׁקְשָׁן,

שִׁיר שֶׁלִּי תָּמִיד עַלִּיז,
וְאוֹתִי אִישׁ לֹא יַרְגִּיז.
פּוּר-פּוּר-פּוּרִים טְרָלָ...
חַג שָׂמֵחַ, חַג נִפְלָא.
*******************
רַעַם אֵשׁ הַיּוֹם אֶל הַיַּרְדֵּן!

שׁוּרוֹת-שׁוּרוֹת – בַּרְזֶל וָעֶשֶׁת,
הַחֲצוֹצְרָה קוֹלָהּ תִּתֵּן;
טוּרִים-טוּרִים עוֹלִים לָרֶשֶׁת,
וּבִסְעָרָה, אֶת הַיַּרְדֵּן.

לַיַּרְדֵּן פּוֹרְצִים אֲנַחְנוּ –
הַיּוֹם יַרְדֵּן פּוֹקֵד לָנוּ: עֲלוּ!
בְּדָם וָאֵשׁ, בִּקְרָב גּוֹעֵשׁ
רַק כָּךְ כָּל עַם אַרְצוֹ כּוֹבֵשׁ.

בְּרַעַם אֵשׁ הַיּוֹם אֶל הַיַּרְדֵּן!

רוֹבֶה, כִּידוֹן, יָדִי הֵנִיפָה,
מוּל כָּל אוֹיֵב הִכּוֹן לַקְּרָב;
תְּמוֹל אֶת הַבְּרִיטִי הִיא הִתְקִיפָה,
הַיּוֹם נִצָּב פֹּה בֶּן-עֲרָב.

לַיַּרְדֵּן...

בְּרַעַם אֵשׁ הַיּוֹם אֶל הַיַּרְדֵּן!

וְאִם הַקֶּלַע יַשִּׂיגֵנִי
וְאִם אֶפֹּל בַּקְּרָב חָלָל,
יָקוּם אָחִי, יֹאמַר: הִנֵּנִי!
כִּי כָּךְ, רַק כָּךְ כָּל עַם נִגְאָל.

לַיַּרְדֵּן...

בְּרַעַם אֵשׁ הַיּוֹם אֶל הַיַּרְדֵּן!

שׁוּרוֹת רְאִי, מוֹלֶדֶת-אִמָּא,
טוּרִים אֶל הַיַּרְדֵּן עוֹלִים.
צָבָא לוֹחֵם צוֹעֵד קָדִימָה
אֶל הַיַּרְדֵּן – צְבָא גּוֹאֲלִים.

לַיַּרְדֵּן...
*******************
לֵךְ! הַיּוֹם אֶל-אֶרֶץ חֲדָשָׁה
אַתָּה עֹבֵר!
*******************
אָבִי נָתַן, נָתַן סְבִיבוֹן,
סְבִיבוֹן מֵעוֹפֶרֶת יְצוּקָה.
יוֹדְעִים אַתֶּם לִכְבוֹד מַה?
לִכְבוֹד הַחֲנֻכָּה!

לִי אִמָּא נָתְנָה לְבִיבָה,
לְבִיבָה חַמָּה וּמְתוּקָה.
יוֹדְעִים אַתֶּם לִכְבוֹד מַה?
לִכְבוֹד הַחֲנֻכָּה!

לִי דּוֹדִי נָתַן תְּשׁוּרָה,
פְּרוּטָה קְטַנָּה וּשְׁחוּקָה.
יוֹדְעִים אַתֶּם לִכְבוֹד מַה?
לִכְבוֹד הַחֲנֻכָּה!
*******************
מִשְּׁמֵי מַעֲרָב מְנוֹרָה שֶׁל זָהָב
נִדְלֶקֶת בַּלָּאט לִכְבוֹד הַשַּׁבָּת.

עַל רֹאשׁ הָאִילָן אֶצְבְּעוֹת אַרְגָּמָן
תַּדְלֵקְנָה בַּלָּאט נֵרוֹת שֶׁל שַׁבָּת.

עַל לֹבֶן שֻׁלְחָן נֵרוֹת שֶׁל שַׁבָּת
וּמִי מַדְלִיקָן? הָאֵם וְהַבַּת.

וְכַת אַחַר כַּת בָּאִים מַלְאָכִים
כֻּלָּם מְבָרְכִים: "שָׁלוֹם לָךְ, שַׁבָּת.

הֵבֵאת מְנוּחָה לָאִישׁ הֶעָמֵל
הֲיִי בְּרוּכָה, מַלְכַּת יִשְׂרָאֵל."
*******************
אִמִּי יָצְאָה אֶל הַשּׁוּק
לִקְנוֹת צָרְכֵי שַּבָּת;
אִמִּי שָּבָה מִן הַשּׁוּק
וְאִתָּה צָרְכֵי שַׁבָּת.
–       מָה?
–       "סֹלֶת, בָּשָׂר, דָּגִים, פֵּרוֹת
לִכְבוֹד שַׁבָּת, לִכְבוֹד שַׁבָּת!"

אִמִּי הִשִּׂיקָה הַתַּנּוּר
לְהָכִין צָרְכֵי שַׁבָּת;
אִמִּי טָרְחָה כָּל הַיּוֹם
וְהֵכִינָה צָרְכֵי שַּבָּת.
–       אֵיךְ?
–       "אָפְתָה, בִּשְּׁלָה, צָלְתָה, רָקְחָה,
לִכְבוֹד שַׁבָּת, לִכְבוֹד שַׁבָּת!"

אִמִּי כִּנְּסָה יְלָדֵיהָ
לְטַהֲרָם לְשַׁבָּת;
אִמִּי פִּנְּתָה חֲדָרֶיהָ
לְהַכְנִיס אֶת הַשַּׁבָּת
–       אֵיךְ?
–       "רָחֲצָה, חָפְפָה, שָׁטְפָה, מֵרְקָה,
לִכְבוֹד שַׁבָּת, לִכְבוֹד שַׁבָּת!"

אַבָּא הָלַךְ לְבֵית הַכְּנֶסֶת
לְקַבֵּל פְּנֵי הַשַּׁבָּת;
אַבָּא שָׁב מִבֵּית הַכְּנֶסֶת
וְכִבַּדְנוּ אֶת הַשַּׁבָּת.
–       בַּמֶּה?
–       "בְּמַאֲכָל וּבְמִשְׁתֶּה, בִּזְמִירוֹת וּבְשִׂמְחָה,
לִכְבוֹד שַׁבָּת, לִכְבוֹד שַׁבָּת!"

*******************
לְכָה דוֹדִי לִקְרַאת כַּלָּה, לִקְרַאת כַּלָּה
פְּנֵי שַׁבָּת נְקַבְּלָה, נְקַבְּלָה

לְכָה דוֹדִי לִקְרַאת כַּלָּה, לִקְרַאת כַּלָּה
פְּנֵי שַׁבָּת נְקַבְּלָה, נְקַבְּלָה

שַׁבָּת שָׁלוֹם, שַׁבָּת שָׁלוֹם
שַׁבָּת שָׁלוֹם וּמְבֹרָךְ

שַׁבָּת שָׁלוֹם, שַׁבָּת שָׁלוֹם
שַׁבָּת שָׁלוֹם וּמְבֹרָךְ
*******************
לְכָה דוֹדִי לִקְרַאת כַּלָּה
פְּנֵי שַׁבָּת נְקַבְּלָה
שַׁבָּת שָׁלוֹם וּמְבֹרָךְ
*******************
לְכוּ וְנִבְנֶה אֶת חוֹמַת יְרוּשָׁלַיִם
וְלֹא נִהְיֶה עוֹד חֶרְפָּה.
וְהָיָה הַלַּיְלָה לְמִשְׁמָר
וְהַיּוֹם לִמִלָאכָה.
*******************
לַכּוֹבַע שֶׁלִּי שָׁלוֹשׁ פִּנּוֹת
שָׁלוֹשׁ פִּנּוֹת לַכּוֹבַע שֶׁלִּי
לוּלֵא הָיוּ לוֹ שָׁלוֹשׁ פִּנּוֹת –
לֹא הָיָה זֶה הַכּוֹבַע שֶׁלִּי!
*******************
לַכּוֹבַע שֶׁלִּי שָׁלוֹשׁ פִּנּוֹת
שָׁלוֹשׁ פִּנּוֹת לַכּוֹבַע שֶׁלִּי
לוּלֵא הָיוּ לוֹ שָׁלוֹשׁ פִּנּוֹת –
לֹא הָיָה זֶה הַכּוֹבַע שֶׁלִּי!
*******************
לַכַּלָּה – זַמְּרוּ נָא,
לֶחָתָן – שִׁירוּ נָא,
רֹנּוּ רֹן – בִּרְנָנָה,
זַמְּרוּ זֶמֶר חֲתֻנָּה.

נַגְּנוּ נוֹגְנִים הַנֶּגֶן –
תֹּף וּמְצִלְתַּיִם.
יְבֹרַךְ כָּל צֶמֶד-חֶמֶד
זוּג מַחְמַד עֵינַיִם.

אֶת יָדֵךְ הָבִי לִי,
לָךְ אֲנִי וְאַתְּ לִי –
כֹּה זַמְּרוּ וְשׁוֹבְבוּ,
בַּמַּעְגָּל סוֹבְבוּ –
כָּל הַלֵּיל, כָּל הַלֵּיל.
*******************
לֵךְ, לֵךְ לַמִּדְבָּר,
הַדְּרָכִים יוֹבִילוּ.
לַיִל טֶרֶם בָּא,
לֵךְ, אָחִי, אֶל הַמִּדְבָּר.

שׁוּב, שׁוּב נַחֲזֹר,
הַצּוּקִים יָרִיעוּ,
שֶׁמֶשׁ גְּדוֹלָה שֶׁל אוֹר
עוֹד תִּזְרַח עָלֵינוּ.

לַמִּדְבָּר –
אֶרֶץ לֹא מַיִם.
הוֹ, אַתְּ, אַדְמָתִי,
שַׁבְנוּ אֵלַיִךְ!

אֶרֶץ מְלוּחָה,
רוּחַ וָזַעַם,
הַלּוֹחֲמִים חָזְרוּ
הוֹ, כַּסַּעַר.

לַמִּדְבָּר –
אֶרֶץ לֹא מַיִם.
הוֹ, אַתְּ, אַדְמָתִי,
שַׁבְנוּ אֵלַיִךְ!
*******************
לַמִּדְבָּר שָׂאֵנוּ
עַל דַּבְּשׁוֹת גְּמַלִּים,
עַל צַוְּארֵיהֶם יְצַלְצְלוּ
פַּעֲמוֹנִים גְּדוֹלִים.

שָׂאֵנוּ, שָׂאֵנוּ – לַמִּדְבָּר שָׂאֵנוּ,
לַמִּדְבָּר שָׂאֵנוּ...

חָלִילָה לָכֶם תְּחַלְּלוּ –
הָרוֹעִים נָמִים.
וּבַלֵּילוֹת עַל הַשְּׁבִילִים
הַכּוֹכָבִים רוֹמְזִים.

שָׂאֵנוּ, שָׂאֵנוּ – לַמִּדְבָּר שָׂאֵנוּ...
*******************
לָמָּה אַתְּ יוֹשֶׁבֶת שְׁחַרְחֹרֶת עֵינַיִם?
לָמָּה אַתְּ יוֹשֶׁבֶת לְבַדֵּךְ?

הִנֵּה, הַשֶּׁמֶשׁ זוֹרַחַת,
הִנֵּה, הַשֶּׁמֶשׁ עוֹלָה;
בּוֹאִי, נֵצֵא אֶל הַסְּלָעִים,
בּוֹאִי, נֵצֵא לְטַיֵּל.
*******************
לָמָּה לָמָּה נְתַתִּינִי אִמָּא לְאִישׁ זָר,
וַאֲנִי בְּמֶשֶׁק בַּיִת לֹא אָבִין דָּבָר?
גִּיל וָאֹשֶׁר לֹא רָאִיתִי,
עֲלוּמַי לַשָּׁוְא כִּלִּיתִי,
אִמָּא חֲבִיבָה, אִמָּא חֲבִיבָה.

מֵחַלּוֹן בֵּיתֵךְ לָטַשְׁתִּי עַיִן לַמֶּרְחָב,
וְשִׂמְלַת פְּאֵר לָבַשְׁתִּי בְּכָל יוֹם שֶׁל חַג,
וְעַתָּה הַאֶלְבְּשֶׁנָּה?
הַשִּׂמְחָה – חָלְפָה אֵינֶנָּה,
אִמָּא חֲבִיבָה, אִמָּא חֲבִיבָה.

מָה אָהַבְתִּי בְּבֵית אִמָּא מַנְגִּינָה וָשִׁיר,
בַּחוּרִים זִמְּרוּ-נִגֵּנוּ, שָׁרוּ כַּזָּמִיר.
וְעַתָּה הַזֶּמֶר אַיִן,
לֹא אֵצֵא בִּמְחוֹל מַחֲנַיִם,
אִמָּא חֲבִיבָה, אִמָּא חֲבִיבָה.
*******************
לָמָּה זֶה תִּשָּׂא עֵינֵיךָ,
לַמֶּרְחָק בַּקֵּשׁ אָשְׁרֶךָ?
שׁוּר! הֵן כָּאן כָּל טוּב עוֹלָם,
אַךְ מֵעֵינְךָ הוּא נֶעֱלָם.
*******************
לָמָּה לֹא אָמַרְתָּ זֹאת מִקֹּדֶם?
לָמָּה לֹא סִפַּרְתָּ זֹאת מִקֹּדֶם?
לָמָּה לֹא אָמַרְתָּ זֹאת?
לָמָּה לֹא סִפַּרְתָּ זֹאת?
לָמָּה לֹא אָמַרְתָּ זֹאת מִקֹּדֶם?
*******************
לָמָּה לִי בְּשַׂר שְׁוָרִים?
כֶּרֶס שְׁמֵנָה בִּשְׁבִיל מָה?
דַּל אֲנִי וְאֵין בָּשָׂר –
גַּם בֻּלְבּוּסִין נֶחָמָה!
*******************
לָמָּה סֻכָּה זוֹ
אַבָּא טוֹב שֶׁלִּי
לָמָּה סֻכָּה זוֹ
אַבָּא טוֹב שֶׁלִּי
לֵישֵׁב בַּסֻּכָּה יַקִּירִי,
לֵישֵׁב בַּסֻּכָּה חֲבִיבִי,
לֵישֵׁב בַּסֻּכָּה יֶלֶד חֵן 
יֶלֶד חֵן שֶׁלִּי.

לָמָּה לֵישֵׁב בָּהּ
אַבָּא טוֹב שֶׁלִּי
לָמָּה לֵישֵׁב בָּהּ
אַבָּא טוֹב שֶׁלִּי
אֲבוֹתֵינוּ יַקִּירִי
אֲבוֹתֵינוּ חֲבִיבִי
אֲבוֹתֵינוּ אַף גַּם הֵמָּה
יָשְׁבוּ בַּסֻּכָּה
אֲבוֹתֵינוּ אַף גַּם הֵמָּה 
יָשְׁבוּ בַּסֻּכָּה.

*******************
שָׁלוֹם, שָׁלוֹם, נִצְעַד קָדִימָה
לִקְרַאת הַקְּרָב הָאַחֲרוֹן. 
וְשׁוֹב נָשׁוּב מוֹלֶדֶת-אִמָּא
בִּפְאַר זֵרֵי הַנִּצָּחוֹן, 
בִּפְאַר זֵרֵי הַנִּצָּחוֹן!

הֲלֹא הֵינַקְתְּ רִבּוֹא בָּנַיִךְ 
בְּחֶלְבֵּךְ וּבְדִבְשֵׁךְ
יָשַׁנְתְּ בִּזְרוֹעַ שְׁדֵמוֹתַיִךְ, 
אָצַלְתְּ לָהֶם מָעוֹז נֶפֶשׁ.
הָפַכְתְּ גּוּפֵנוּ לְמַתֶּכֶת, 
הָאַדִּירָה בָּאִמָּהוֹת,
יוֹמָם וָלֵיל אָלַפְתְּ לָלֶכֶת 
בַּמִּישׁוֹרִים וּבַגְּבָעוֹת.

‏שָׁלוֹם, שָׁלוֹם...

‏חִזַּקְתְּ יָדֵינוּ, הַמּוֹלֶדֶת, 
בְּמִשְׁלָטִים, בְּמִבְצָרִים,
וְהָאֻמָּה הַמְּשֻׁעְבֶּדֶת 
קַרְנָהּ כְּקֶדֶם שׁוּב תָּרִים.
כָּעֵת נֵלֵךְ לִשְׁמֹר כָּל רֶגֶב
מִגּוּף אֵיתָן הָאֲדָמָה
שֶׁלָּנוּ גַּם צָפוֹן גַּם נֶגֶב
אֲשֶׁר קֻדְּשׁוּ בַּמִּלְחָמָה! 

שָׁלוֹם, שָׁלוֹם...
*******************
לְמוֹלַדְתִּי הֵבֵאת אוֹתִי
בְּיָם גַּלִּים וָקֶצֶף.
אֶשַּׁק תְּרָנַיִךְ אֳנִיָּתִי,
לֹא אֶשְׁכָּחֵךְ לָנֶצַח.
 
	פָּקַד ה' פִּנַּת צִיּוֹן הַנִּדַּחַת,
	הוֹ, מַה נָּעִים שֶׁבֶת אַחִים גַּם יַחַד.

זָקְנָה מְאוֹד אִמִּי הוֹרָתִי,
יָפְתָה מִכָּל אֵם חוֹרֶגֶת.
טוֹבוֹת חָרְבוֹת מוֹלַדְתִּי,
מִכָּל קִרְיָה חוֹגֶגֶת.

	פָּקַד ה' פִּנַּת צִיּוֹן הַנִּדַּחַת,
	הוֹ, מַה נָּעִים שֶׁבֶת אַחִים גַּם יַחַד.
*******************
לָמוּת צְעִירָה, לָמוּת לֹא רָצִיתִי,
אָהַבְתִּי אֶת הַשֶּׁמֶשׁ הַחַמָּה,
הָאוֹר, הַשִּׁיר, נִיצוֹץ שֶׁל זוּג עֵינַיִם - 
וְלֹא רָצִיתִי, לֹא רָצִיתִי הֶרֶס, מִלְחָמָה.

לֹא, לֹא רָצִיתִי, אַךְ אִם נִגְזַר עָלַי לִחְיוֹת
הַיּוֹם בְּשֶׁפֶךְ דָּם, בַּהֶרֶס הָאָיֹם לִחְיוֹת
אַגִּיד בָּרוּךְ הַשֵּׁם בְּעַד הַזְּכוּת לִחְיוֹת
לִחְיוֹת, וּבוֹא תָּבוֹא שָׁעָה לָמוּת, לָמוּת - 
עַל אַדְמָתֵךְ, אַרְצִי, עַל אַדְמָתֵךְ אַרְצִי, מוֹלַדְתִּי!


*******************
לְמַטָּה שָׁמַיִם
לְמַעְלָה רַק מַיִם
וְהָלְאָה וְהָלְאָה
עַד אֵין סוֹף הַכָּחֹל.
מֶרְחַב יָם פָּתוּחַ,
קֶצֶף מָלוּחַ,
הַתְגַלּוּ לִי
אֶת סוֹד הַגַּלִּים?
מִשְׁקֶפֶת וָתֹרֶן,
כֶּבֶל וָעֹגֶן,
הַתְגַלּוּ לִי
אֶת סוֹד הַכָּחֹל?
*******************
לַמְּנַצֵּחַ עַל הַמְּחוֹלוֹת מִזְמוֹר שִׁיר
טוֹב לְהוֹדוֹת לַאֲדֹנַי
__ לְאֵל חַי
הַשָּׁמַיִם אוֹמְרִים שִׁיר
וְהַנְּהָרוֹת קוֹל רִנָּה
כָּל הַנְּשָׁמָה תְּהַלֵּל יָהּ
הַלְלוּיָהּ!
*******************
לֹא בָּשָׂר וְלֹא דָּגָה
לֹא חַלָּה, לֹא לֶחֶם
וּמַה כָּל הַדְּאָגָה ___
_______
יֵשׁ אֵל בַּשָּׁמַיִם
וְהוּא כֹּל יָכוֹל
[...]
*******************
לִמְפַלְּסֵי נְתִיבוֹת בְּגַלִּים סוֹעֲרִים,
לַגּוֹבְרִים עַל מִכְשׁוֹל בְּפָנִים נוֹהֲרִים,
לַבָּזִים לִפְחָדִים וּלְמֵי הַתְּהוֹם –
שָׁלוֹם, שָׁלוֹם, שָׁלוֹם,
שָׁלוֹם, שָׁלוֹם, שָׁלוֹם!

לַחוֹתְרִים בַּיַּמִּים בַּעֲלֶטֶת הַלֵּיל
רְחוֹקִים מִמְּכוֹרָה מִקָּרוֹב, מִגּוֹאֵל
וּלְהוּטֵי גַּעְגּוּעִים נוֹדְדִים הֵם הֲלוֹם –
שָׁלוֹם, שָׁלוֹם, שָׁלוֹם,
שָׁלוֹם, שָׁלוֹם, שָׁלוֹם!

לַנּוֹשְׂאִים בַּמְּלָאכָה, לַנּוֹשְׂאִים בֶּעָמָל,
לַדּוֹרְכִים בְּגָאוֹן עַל נַחְשׁוֹל וְעַל גַּל,
לַכּוֹבְשִׁים אֶת הַיָּם לְמוֹלֶדֶת – לְאֹם –
שָׁלוֹם, שָׁלוֹם, שָׁלוֹם,
שָׁלוֹם, שָׁלוֹם, שָׁלוֹם!

*******************
לַמְרוֹת הַכֹּל נֵצֵאָה בְּמָחוֹל,
מִן הַלֵּב נַשְׁכִּיחַ יוֹם הַחֹל,
וְאַף עַל פִּי כֵן נִרְקֹדָה, נְרַנֵּן –
חַג שָׂמֵחַ לָנוּ מִי יִתֵּן!

עוּרָה עֵמֶק,
עוּרָה הַקִּבּוּץ!
בְּיוֹם חַג וּבְיוֹם שִׂמְחָה
הִתְעוֹרְרָה הַקִּבּוּץ!
*******************
לַמֶּרְחַקִּים כִּי נַפְלִיגָה
יָם וְגַלִּים נַחֲבֹק.
נִזְכֹּר נָא כָּל חֹדֶשׁ, בָּעֶרֶב הַזֶּה,
כּוֹס יַיִן נָרִים וְנַחְגֹּג.

אִם גַּם הַיָּם יְכַשְּׁפֵנִי
בְּקֶסֶם מֶרְחַק – לֹא אִכְפַּת,
מִכָּל הַחוֹפִים שֶׁבַּחֶלֶד אֶחְזֹר
לַחוֹף הַיָּקָר הָאֶחָד.

אֹדֶם שְׁקִיעוֹת בִּשְׂפָתַיִךְ
צְחוֹקֵךְ מְלַבְלֵב בְּחִנּוֹ.
אַתְּ בְּוַדַּאי מְחַכָּה עַל הַחוֹף –
חַכִּי עוֹד אֵלַיִךְ אָבוֹא.
*******************
לִבְשׁוּ-נָא עֹז! דִּרְכוּ-נָא עֹז!
לְעֶזְרַת הָעָם! לְעֶזְרַת הָעָם!
בַּמֶּה? אַל-תִּשְׁאָלוּ – בַּאֲשֶׁר נִמְצָאָה!
בְּמִי? אַל-תִּבְדֹּקוּ – כֹּל לִבּוֹ יִדְּבֶנּוּ!
מִי צָרַת הָאֻמָּה בִּלְבָבוֹ נָגָעָה –
הַמַּחֲנֶה יֵאָסֵף, אַל-נָא נַבְדִּילֶנּוּ!

*******************
לִבְשׁוּ עֹז, דִּרְכוּ, דִּרְכוּ נָא עֹז
לְעֶזְרַת, לְעֶזְרַת הָעָם
צְרוֹר הַמֹּר נְלַקֵּט, נֶאֱגֹר
לַעֲבוֹדָה הַגְּדוֹלָה נָגֹל הַנֶּשֶׁף נָגֹלָּה
(הָקִימוּ הָאוֹר הָקִימוּ)
הָקִימוּ הָאוֹר, חִשְׂפוּ, חִשְׂפוּ אוֹר

לִבְשׁוּ עֹז, הַרְבּוּ דִּרְכוּ נָא עֹז
לְעֶזְרַת, לְעֶזְרַת הָעָם
הִתְלַקְּטוּ אֵלֵינוּ מִקֶּדֶם וְעַד יָם,
מִקֶּדֶם וְעַד יָם

הוֹ, בְּנֵי הַמַּכַּבִּים
חִשְׂפוּ שִׁכְבוֹת אוֹרִים רַבִּים
(הָקִימוּ הָאוֹר הָקִימוּ)
הָקִימוּ הָאוֹר
חִשְׂפוּ חִשְׂפוּ אוֹר
*******************
לָנוּעַ – לַטּוֹחֵן תַּעֲנוּג, לָנוּעַ,
לָנוּעַ – לַטּוֹחֵן תַּעֲנוּג, לָנוּעַ,
טוֹחֵן טוֹב לֹא יוּכַל הֱיוֹת
אִם עַל לִבּוֹ לֹא יַעַל לִנְדֹּד,
לָנוּעַ, לָנוּעַ!
לָנוּעַ, לָנוּעַ!

כַּמַּיִם כֵּן דָּמִינוּ מַיִם, מַיִם
כַּמַּיִם כֵּן דָּמִינוּ מַיִם, מַיִם
שַׁלְוָה לָהֶם אֵין יוֹם גַּם לֵיל
לִנְדֹּד לָעַד הוֹעִידָם אֵל
כַּמַּיִם, כַּמַּיִם!
כַּמַּיִם, כַּמַּיִם!

כִּי הִנֵּה כַּגַּלְגַּלִּים, גַּלְגַּלִּים
כִּי הִנֵּה כַּגַּלְגַּלִּים, גַּלְגַּלִּים
מִבְּלִי חֶמְדָּה דּוּמָם יַעַמְדוּ
מִבְּלִי לֵאוּת יַעֲלוּ, יֵרְדוּ
כַּגַּלְגַּלִּים, כַּגַּלְגַּלִּים.
כַּגַּלְגַּלִּים, כַּגַּלְגַּלִּים.

כַּאֲבָנִים אַף כִּי כָּבְדוּ, כַּאֲבָנִים
כַּאֲבָנִים אַף כִּי כָּבְדוּ, כַּאֲבָנִים
תִּרְקֹדְנָה עִם הַיְּאוֹר הָעַלִּיז
וּמַאֲוָיָו מֵרוֹץ פָּזִיז
כַּאֲבָנִים, כַּאֲבָנִים.
כַּאֲבָנִים, כַּאֲבָנִים.

לָנוּעַ נוּעַ לִי תַּעֲנוּג, לָנוּעַ,
לָנוּעַ נוּעַ לִי תַּעֲנוּג, לָנוּעַ,
שָׁלוֹם, רֵעַי, שָׁלוֹם אַחַי
אֵצֵאָה חִישׁ וְכֹה לֶחָי –
לָנוּעַ, לָנוּעַ.
לָנוּעַ, לָנוּעַ.
*******************
לִנְדֹּד, לִנְדֹּד תְּשׁוּקַת שׁוֹמֵר
לִנְדֹּד, לִנְדֹּד תְּשׁוּקַת שׁוֹמֵר
לִנְדֹּד, לִנְדֹּד.

שׁוֹמֵר הָגוּן לֹא יוּכַל הֱיוֹת
אִם בְּדַעְתּוֹ לֹא עָלָה לִנְדֹּד
אִם בְּדַעְתּוֹ לֹא עָלָה לִנְדֹּד
לִנְדֹּד, לִנְדֹּד.

בְּגֶשֶׁם, רוּחַ, סְעָרָה
בְּמַצַּב-רוּחַ טוֹב אוֹ רַע
לִנְדֹּד, לִנְדֹּד
לִנְדֹּד, לִנְדֹּד.

מִן הַמַּיִם לָמַדְנוּ זֹאת
מִן הַמַּיִם לָמַדְנוּ זֹאת
מִן הַמַּיִם.

הִנֵּה הַנַּחַל זוֹרֵם לְאַט
וְגַל אֶל גַּל לוֹחֵשׁ בַּלָּאט
אֶל חוֹף חָדָשׁ עָלָיו לִנְדֹּד
לִנְדֹּד, לִנְדֹּד.

בְּגֶשֶׁם, רוּחַ...
*******************
בְּדֶרֶךְ לְלֹא דֶּרֶךְ, בְּכָל נָתִיב וְאֹרַח
בַּזֹּהַר וּבָאֹפֶל, וְאִם יֶעֱצַם הַטֹּרַח
וְאִם יִנְהֹם הַשֶּׁטֶף, וְסַעַר אִם יִשְׁאַג –
נֶהָג, נֶהָג-עִבְרִי, נֶהָג!

נֶהָג בָּהָר, בָּעֵמֶק, נֶהָג בַּכְּפָר, בַּקֶּרֶת,
בֵּין שְׂדוֹת קָמָה פּוֹרַחַת, בֵּין שְׂדוֹת קָמָה בּוֹעֶרֶת,
וְעַל עֶבְרֵי פִּי פַּחַת, שָׁם פֶּרֶא-גַּל יִנְהַק –
נֶהָג, נֶהָג-עִבְרִי, נֶהָג!

בִּכְבִישׁ שֶׁל דֶּרֶךְ-מֶלֶךְ, בִּשְׁבִיל לֹא בָּא שָׁם הֵלֶךְ,
מִצְּרִיף שׁוֹמֵר בְּחוּלָה, עַד סְדוֹם בְּיָם הַמֶּלַח,
וְאִם אוֹיֵב מֵאֶרֶץ חִצּוֹ מֻרְעָל יִשְׁלַח –
רְכַב, נֶהָג-עִבְרִי, וּצְלַח!

מִשִּׂיא הָרֵי גְּלִילֵנוּ עַד מִישׁוֹרֵי הַנֶּגֶב
מֵאָח אֶל אָח הֵבִיאָה בִּרְכַּת עִידוּד וָשֶׂגֶב:
"וְאִם הָאֵשׁ סְבִיבֵנוּ, אֲבָל גִּזְעֵנוּ לָח" –
רְכַב, נֶהָג-עִבְרִי, וּצְלַח!

וְאִם אִיּוּם הַנֶּגַע – אַל רֶטֶן וְאַל הֶגֶה!
הֵן לֹא תַּעֲזֹב הָרֶכֶב, הֵן לֹא תַּשְׁמִיט הַהֶגֶה!
כִּי עַד שַׁבָּת תַּגִּיעַ, עַד כִּי יִגַּהּ הֶחָג –
קָדִימָה וְקָדִימָה, קָדִימָה, הַנֶּהָג!
*******************
לָנוּ הַכּוֹחַ לַעֲבֹד וְלִשְׂמֹחַ!
*******************
לָנוּ הַשֶּׁמֶשׁ, לָנוּ הָאָרֶץ,
אֶל הַמָּחָר הַדֶּרֶך נָסֹל.
וְאָח אֱלֵי אָח הַיָּד נוֹשִׁיטָה –
וְשִׁיר הֶעָתִיד יָרִיעַ בְּקוֹל. 
‏
סֵבֶל יָדַעְנוּ, עֹנִי וָמֶרִי, 
בְּעֵמֶק הַצַּעַר נָקְפוּ הַשָּׁנִים –
עַד כִּי פָּרַצְנוּ וְעָלִינוּ,
נִצְעַד בְּחֻלְצַת הֶעָמָל אֱמוּנִים.
*******************
לָנוּ עֵדֶר בַּשָּׂדֶה,
וְשׁוֹמֵר עָלָיו רוֹעֶה,
וְחָלִיל לוֹ לָרוֹעֶה
וְנִגּוּן.
טֶרֶם בֹּקֶר אוֹר יָהֵל,
הֶחָלִיל כְּבָר מְחַלֵּל
יַעֲנוּ לוֹ הַר וָתֵל
בְּנִגּוּן.

עֵז וְתַיִשׁ וּגְדָיָה,
יַעֲנוּ בְּ"מִי" וְ"מָה"
כֶּבֶשׂ, אַיִל וְטָלֶה
יַעֲנוּ בְּ"מֶה-מֶה-מֶה"
לָנוּ עֵדֶר בַּשָּׂדֶה
וְרוֹעֶה
וְחָלִיל
וְנִגּוּן...
*******************
לַנֵּר וְלִבְשָׂמִים נַפְשִׁי מְיַחֵלָה
אִם תִּתְּנוּ לִי כּוֹס יַיִן לְהַבְדָּלָה
סֹלּוּ דְּרָכִים לִי פַּנּוּ לְנָבוֹכָה
פִּתְחוּ שְׁעָרִים לִי כָּל מַלְאֲכֵי מַעְלָה
*******************
כְּיוֹם אָבִיב מֻקְדָּם אֵלֵינוּ הוֹפַעְתָּ,
וְחֶשְׁכַת חַיֵּינוּ בְּאוֹר-קֶסֶם הִגַּהְתָּ.
וְשִׁירַת-חָפְשֵׁנוּ בָּרָמָה הִשְׁמַעְתָּ
וּפִתְאוֹם נִפְסָקָה.

הוֹפַעְתָּ הַגָּדוֹל וַנִּגְדַּל אֲנַחְנוּ
מֵעֵדֶר עֲבָדִים לְלוֹחֲמִים נֶהֱפַכְנוּ.
בְּבִטְחַת דַּרְכֵּנוּ אַחֲרֶיךָ הָלַכְנוּ
מַאֲמִינִים וְגֵאִים, מַאֲמִינִים וְגֵאִים.

הוֹי, רֶכֶב יִשְׂרָאֵל, הֲמִמּוֹתֶךָ נִדְהַמְנוּ
אוֹ רַק בַּחֲלוֹם אֶת חַיֶּיךָ חָלַמְנוּ.
אֵין זֹאת כִּי נִרְדַּמְנוּ, קָרָאתָ וְלֹא קַמְנוּ
וּבְיָגוֹן הָלַכְתָּ.

אֲבָל, הֵן לֹא מַתָּ, הֵן לֹא מַתָּ,
הַמָּוֶת לֹא יָעֹז לְקַחְתֶּךָ.
אַל תְּהַתֵּל כֹּה מָרָה בְּאֻמָּה כּוֹאָבֶת,
עוֹד חַי גִּבּוֹרָהּ, עוֹד חַי גִּבּוֹרָהּ.
*******************
לַנֶּשֶׁק, אַחִים, אֶל הַנֶּשֶׁק
בְּשַׁעַר אַרְצֵנוּ פּוֹלֵשׁ:
רַק כָּךְ הַמּוֹלֶדֶת נִכְבֶּשֶׁת:
בַּשִּׁיר וּבַדָּם וּבָאֵשׁ.

הַשִּׁיר הוּא לַהַב הָרוּחַ,
בָּעַר וְגָבַר לֹא אֻכַּל –
אֶתְמוֹל הוּא הָיָה עוֹד מַדּוּחַ
הַיּוֹם הִלְבִּישַׁנוּ אֱיָל.

הַדָּם הוּא יֵינוֹ שֶׁל הַחֹפֶשׁ,
חַגּוֹ בֶּן-חוֹרִין בּוֹ יָחֹג –
יֵצֵא אֶל הַקְּרָב וּבִמְנוֹף-אֵשׁ
לֹא כּוֹס "לְחַיִּים" שָׁם יִמְזֹג.

הָאֵשׁ, – אַח, בְּעֹז בָּהּ נָגִיחַ,
בָּהּ נַךְ אֶת אוֹיְבֵנוּ אָחוֹר.
נָאִיר בָּהּ דַּרְכּוֹ שֶׁל מָשִׁיחַ,
הָאֵשׁ הִיא רִכְבּוֹ שֶׁל הַדְּרוֹר.

לַנֶּשֶׁק, אַחִים, אֶל הַנֶּשֶׁק
וּקְרָב אַחֲרוֹן נְקַדֵּשׁ –
רַק כָּךְ הַמּוֹלֶדֶת נִכְבֶּשֶׁת,
בַּשִּׁיר וּבַדָּם וּבָאֵשׁ.
*******************
שִׁיר לַסַּדְנָה אָשִׁירָה נָא,
שִׁיר עֲמָלִי.
כָּל עֲבוֹדָה הִנֵּה אֵדַע,
כָּל מַכְשִׁיר וּכְלִי.

הִנֵּה פַּטִּישׁ,
עוֹבֵד הוּא חִישׁ,
אָזְנַיִם מַחֲרִישׁ.
הַךְ, הַךְ עַל הַמַּסְמֵר,
הַצְּרִיף נִבְנֶה מַהֵר,
הַךְ! הַךְ! הַךְ!

שִׁיר לַסַּדְנָה...

הִנֵּה מָשׁוֹף
חֲזֹר וָשׁוֹב,
מַשְׁחִיז הוּא עַד אֵין סוֹף;
בַּרְזֶל וְכָל מַתֶּכֶת
חֲדָשָׁה מִיָּד הוֹפֶכֶת,
זִיו! זִיו! זִיו!

שִׁיר לַסַּדְנָה...
*******************
כִּי לֹא נֶחֱרַץ גּוֹרַל יִשְׂרָאֵל
לֹא יְהִי גּוֹרָלוֹ כְּלָיָה
בְּכָל שְׁבִיל יַעְפִּיל,
כָּל חוֹמָה הוּא יַפִּיל
וְעָלָה לְאַרְצוֹ וְחָיָה!

לַ-לַ-לַ-לָה...
עָלָה לְאַרְצוֹ וְחָיָה!
*******************
לָעֲבוֹדָה, לָעֲבוֹדָה
"צִיל צְלִיל!" רוֹעֵם הַמְּטִיל
חֶרְמֵשׁ, אֵת וּמַעְדֵּר יָצְאוּ בִּפְאֵר
הַיּוֹם הֵאֵר, הַיּוֹם הֵאֵר!
"צִיל צְלִיל! צְלִיל! צְלִיל! צְלִיל!"
רוֹעֵם הַמְּטִיל – לָעֲבוֹדָה!
*******************
לְפֶלַח הָרִמּוֹן אֲדַמֶּה רַקָּתֵךְ
כְּגֹבַהּ הָאַרְמוֹן גְּבוֹהָה קוֹמָתֵךְ,
וּמוֹר עִם קִנָּמוֹן יָפִיחוּן מִבֵּיתֵךְ,
צְבִיָּה –עֵינֶיהָ לְלִבִּי אָסְרוּ.
הַלְלוּיָה כִּי טוֹב כִּי לְעוֹלָם חַסְדּוֹ!
*******************
יַלְדָּתִי הָאֲהוּבָה, 
לָמָּה אַתְּ כֹּה עֲצוּבָה?
לִפְנֵי אִמָּא אֶתְוַדֶּה:
אֶמֶשׁ, אֶמֶשׁ בַּשָּׂדֶה
כֹּה הַרְבֵּה פְּרָחִים קָטַפְתִּי
הֵם נָבְלוּ, וְנֶעֱצַבְתִּי –
הוֹ...

יַלְדָּתִי הָאֲהוּבָה,
הַעַל כָּךְ אַתְּ עֲצוּבָה?
לִפְנֵי אִמָּא אֶתְוַדֶּה:
אֶמֶשׁ, אֶמֶשׁ בַּשָּׂדֶה
כָּל-כָּךְ בּוֹדְדָה יָשַׁבְתִּי
וְעַל כֵּן כֹּה נֶעֱצַבְתִּי –
הו...

יַלְדָּתִי הָאֲהוּבָה,
הַעַל כָּךְ אַתְּ עֲצוּבָה?
לִפְנֵי אִמָּא אֶתְוַדֶּה:
אֶמֶשׁ, אֶמֶשׁ בַּשָּׂדֶה
אֶת יְדֵי רֵעִי לִטַּפְתִּי
בְּיָדָיו לִבִּי עָזַבְתִּי –
הוֹ...

אִמָּא, עוּצִי לִי עֵצָה
הֵיכָן אֶת לִבִּי אֶמְצָא? –
הוֹ!
*******************
לִפְנֵי שָׁנִים רַבּוֹת
רָכְבָה עַלְמָה מֵאֶרֶץ שְׁבָא
עַל גַּב גָּמָל בַּעֲרָבָה
לְבַקֵּשׁ לָהּ עֶלֶם כִּלְבָבָה
וְלָהּ קָרְאוּ מַרְוָה
בַּת-הָעֲרָבָה, בַּת-הָעֲרָבָה.
עֵינֶיהָ גֶּחָלִים
שֵׂעָר לָהּ כַּפֶּחָם
קְווּצוֹת לָהּ תַּלְתַּלִּים
גֵּוָהּ תָּמִיר וָרָם.
*******************
מִי טְלוּלָה תָּחוּל לָהּ
זֵר הָרִים עוֹטְרָה עִם שַׁחַר
עֲמָקִים שָׁטְחוּ לָהּ
זְהַב דָּגָן מְלוֹא הַכַּר?

לְקוֹלָהּ כִּי רַן הוּא
מִשְׁתָּאִים הָרִים עִם שַׁחַר
לְבוֹאָהּ קָרָנוּ
שִׁבֳּלֵי זָהָב בַּכַּר...

הֵד קוֹצְרִים עָנָה: "בּוֹאִי נָא בּוֹאִי נָא!"
הַמַּגָּל בַּיָּד – חוּלִי זַמְּרִי לוֹ, בַּת.

לַקּוֹצְרִים עוֹנָה: "שִׁירוּ נָא שִׁירוּ נָא!"
הַמַּגָּל בַּיָּד – רִקְדוּ קוֹצְרִים, הֵידָד!

צְלִיל קָצִיר זַמְּרִי שִׁבֹּלֶת
הַךְ מַגָּל בִּזְהַב קָמָה!
צְלִיל קָצִיר זַמְּרִי שִׁבֹּלֶת
יַךְ מַגָּל בִּזְהַב קָמָה!

*******************
מָטָר עַלִּיז דּוֹפֵק טִיף-טִיף
כְּבָר הִגִּיעָה עֵת קָטִיף.

אָ, אָ... בְּקוֹל זִמְרָה
בְּקוֹל זִמְרָה נֵצֵא לִקְטֹף
פְּרִי הָדָר מָתוֹק וָטוֹב.

עָטוּר זָהָב עָנָף כָּל עֵץ
לְעֵינֵינוּ יִתְנוֹצֵץ.

אָ, אָ...

וּבַפַּרְדֵּס בֵּין הֶעָלִים
פְּנֵי תַּפּוּז שָׁם צוֹהֲלִים.

אָ, אָ...
*******************
לִקְרַאת אָבִיב נָרֹן בְּקוֹל
נַכֶּה בַּתֹּף, נַרְבֶּה מָחוֹל
תָּשִׂישׂ נִשְׁמַת כָּל חַי
אֲשֶׁר זָרַע יָגִיל יָשִׁיר
כִּי בָּא קָרֵב מוֹעֵד קָצִיר
גָּמֵל יְבוּל שָׂדַי!

לִקְרַאת אָבִיב הֵיטִיבוּ רֹן
אָדָם וָנִיר, כָּרִים וָצֹאן
כִּי בָּר מָלְאוּ שָׂדוֹת
לְקוֹל חֲלִיל רוֹעִים עָלֵז
יִשְׂמַח הָעֵדֶר עַל הַגֵּז
יִשָּׂא רַגְלָיו, יִרְקֹד!
*******************
לִקְרַאת אָבִיב נָרֹן בְּקוֹל
נַכֶּה בַּתֹּף, נַרְבֶּה מָחוֹל
תָּשִׂישׂ נִשְׁמַת כָּל חַי
אֲשֶׁר זָרַע יָגִיל יָשִׁיר
כִּי בָּא קָרֵב מוֹעֵד קָצִיר
גָּמֵל יְבוּל שָׂדַי!

לִקְרַאת אָבִיב הֵיטִיבוּ רֹן
אָדָם וָנִיר, כָּרִים וָצֹאן
כִּי בָּר מָלְאוּ שָׂדוֹת
לְקוֹל חֲלִיל רוֹעִים עָלֵז
יִשְׂמַח הָעֵדֶר עַל הַגֵּז
יִשָּׂא רַגְלָיו, יִרְקֹד!
*******************
לִקְרַאת שַׁבָּת מַלְכָּה נֶחְמֶדֶת
לְכוּ וְנֵלְכָה, יְלָדִים!
בִּגְדֵי שַׁבָּת לוֹבֵשׁ כָּל יֶלֶד,
בִּגְדֵי שַׁבָּת הַנֶּחְמָדִים.

לְכָה דּוֹדִי לִקְרַאת כַּלָּה,
פְּנֵי שַׁבָּת נְקַבְּלָה!

לִקְרַאת שַׁבָּת מַלְכָּה נֶחְמֶדֶת
לְכוּ וְנֵלְכָה, יַקִּירִים!
בִּגְדֵי שַׁבָּת לוֹבֵשׁ כָּל יֶלֶד,
רְאוּ, פָּנָיו מַה מַּזְהִירִים!

לְכָה דּוֹדִי...
*******************
לִקְרַאת שַׁבָּת מַלְכָּה נֶחְמֶדֶת
לְכוּ וְנֵלְכָה, יְלָדִים!
בִּגְדֵי שַׁבָּת לָבַשׁ כָּל יֶלֶד,
בִּגְדֵי שַׁבָּת הַנֶּחְמָדִים.

לְכָה דּוֹדִי לִקְרַאת כַּלָּה,
פְּנֵי שַׁבָּת נְקַבְּלָה!

לִקְרַאת שַׁבָּת מַלְכָּה נֶחְמֶדֶת
לְכוּ וְנֵלְכָה, יַקִּירִים!
בִּגְדֵי שַׁבָּת לָבַשׁ כָּל יֶלֶד,
רְאוּ, פָּנָיו מַה מַּזְהִירִים!

לְכָה דּוֹדִי...
*******************
בִּפְרֹס חַגֵּנוּ,
עֵת הַשָּׁנָה תָּחֵל,
בָּרֵךְ שְׁנָתֵנוּ:
שָׁנָה טוֹבָה, הָאֵל!
חַזֵּק יָדֵנוּ
יַד כָּל בּוֹנֶה, עָמֵל,
כַּנֵּס פְּזוּרֵינוּ
לְאֶרֶץ יִשְׂרָאֵל!

תֵּן,
חֶסֶד-אוֹר
גִּיל וּדְרוֹר –
בִּרְכַּת-דּוֹר
תֵּן,
אֹשֶׁר-תֹּם
לֵיל וָיוֹם
אַךְ לְטוֹב פֹּה נִפָּקֵדָה,
נִפָּקֵדָה, נִכָּתֵבָה,
נִכָּתֵבָה נָא
בְּרֹאשׁ הַשָּׁנָה!

אֶת שְׂדוֹתֵינוּ
בָּרֵךְ בְּשֶׁפַע-בָּר.
וַעֲדָרֵינוּ
יִרְבּוּ בַּגַּיְא, בָּהָר.
יִמְתַּק פִּרְיֵנוּ
יִנְעַם זֶה פְּרִי-הָדָר,
חַדֵּשׁ יָמֵינוּ
כְּבִימֵי עָבָר.

תֵּן,
חֶסֶד-אוֹר...
*******************
לַשָּׂדֶה יָצוֹא יָצָאתִי
נַרְקִיסִים קָטַפְתִּי,
בַּחוּרָה יָפָה רָאִיתִי
וּבָהּ הִתְאַהַבְתִּי.

לַה לַה לַה...

לַשָּׂדֶה יָצֹא יָצָאתִי
נַרְקִיסִים קָטַפְתִּי,
סוּס לָבָן רָאֹה רָאִיתִי
וְעָלָיו רָכַבְתִּי.

וְהַסּוֹס דָּהַר דָּהַר
וַאֲנִי נָפַלְתִּי,
וְאֶת כָּל הַנַּרְקִיסִים
בַּשָּׂדֶה הִשְׁאַרְתִּי.
*******************
לִשְׂדוֹת יִזְרְעֵאל, לֶהָרִים סָבִיב
שִׁירֵנוּ נָשִׁירָה בְּגִיל
לְנֹעַם כְּפָרֵנוּ, לְשֶׁמֶשׁ הַזִּיו
לַפֶּרַח, לַסֶּלַע, לַשְּׁבִיל.

אֶל כָּל שֶׁנִּפְנֶה יְקַדְמֵנוּ דָּגָן
חִטָּה זְהַבְהֶבֶת תִּקֹּד,
וְאֹפֶל הַחֹרֶשׁ וְיֶרֶק הַגַּן
וְשִׁיר וּפִטְפּוּט תִּינוֹקוֹת.

וְקוֹל הַצִּפּוֹר מִמְּרוֹמֵי עָנָף
יָרִיעַ בְּזֶמֶר הַלֵּל,
וּתְכֵלֶת שָׁמַיִם פְּרוּסָה כְּכָנָף
מֵעַל מִשְׁכְּנוֹת יִזְרְעֵאל.
*******************
לְשִׂיחַת קִבּוּץ בָּעֶרֶב הִתְאַסְּפוּ
בִּבְחִירַת הַשֵּׁם זְמַן רַב הִתְקַשּׁוּ.
כָּל אֶחָד הִצִּיעַ
כָּל אֶחָד הִצְבִּיעַ
בֵּין הֲמוֹן שֵׁמוֹת לִבְחֹר לֹא יָדְעוּ.

כִּי – שׁוֹמֵר-עַם, מִשְׁמַר-הָעֵמֶק, מִשְׁמַר-יִזְרְעֵאל
שׁוֹמְרִיָּה וְשׁוֹמֵרָה, גַּם גִּבְעַת-שׁוֹמֵר
בֵּית-שׁוֹמֵר, שְׁמַר-עַם, שׁוֹמְרִי
קִרְיַת שׁוֹמֵר עִבְרִי
בֶּרְל שְׁמֶרְל קוּגְל שְׁוַנְץ
הַשּׁוֹמֵר הַצָּעִיר.

"זֶה מִדַּי פָּתֵטִי", "זֶה מִדַּי פָּשׁוּט"
"זֶה כְּלָל לֹא פוֹנֵטִי"
"זֶה מַזְכִּיר לִי שְׁטוּת".
כָּל אֶחָד הִצִּיעַ
כָּל אֶחָד הִצְבִּיעַ
עַד שֶׁהַדָּבָר הִגִּיעַ לְמַכּוֹת.

כי – ...

וּבְקָרוֹב יַגִּיעַ יוֹבֵל שְׁנוֹת הַמֵּאָה
נִינִים אָז יִשְׁאָלוּנוּ כֵּיצַד כָּל זֶה קָרָה.
כֵּיצַד הַשֵּׁם *קָבַעְתֶּם
בֵּין כָּל הֲמוֹן שֵׁמוֹת
וְשׁוּב נָשִׁיר בְּיַחַד אֶת זֶמֶר הַפִּזְמוֹן –

כי – ...
*******************
לַשֶּׁמֶשׁ, אַחִים, וְלַחֹפֶשׁ,
קָדִימָה, אַחִים, לָאוֹר,
שַׁחַר עָתִיד יַעֲלֶה, יִזְרַח
מִן הֶעָבָר הָאָפֹר.

רְאוּ אֶת שׁוּרַת הַמִּילְיוֹנִים
צוֹעֶדֶת בִּשְׁחוֹר הַלֵּיל.
נִגְבַּר גַּם כִּסּוּף לְבָבְכֶם הָעֵר,
שָׁמַיִם וְלַיְלָה יָהֵל.
*******************
לְשָׁנָה טוֹבָה תִּכָּתֵבוּ וְתֵחָתֵמוּ.
*******************
טוּ-טוּ-טוּ, טוּ-טוּ
הַשּׁוֹפָר קָרָא
טוּ-טוּ, טוּ-טוּ
לַשָּׁנָה טוֹבָה
טוּ-טוּ, טוּ-טוּ, טוּ-טוּ
טוּ טוּ טוּ טוּ טוּ טוּ טוּ 
טוּ-טוּ

*******************
לְשָׁנָה טוֹבָה, שְׁקֵדִיָּה!
לְשָׁנָה טוֹבָה, שְׁקֵדִיָּה!
וְיִתֵּן לָךְ אֱלֹהִים:
גֶּשֶׁם טוֹב, שֶׁפַע טַל, 
שֶׁמֶשׁ אוֹר, רוּחַ קַל!

חֵן, חֵן, חֵן, יְלָדִים,
אֶתֵּן לָכֶם שְׁקֵדִים!

לְשָׁנָה טוֹבָה, תְּמָרָה!
לְשָׁנָה טוֹבָה, תְּמָרָה!
וְיִתֵּן לָךְ אֱלֹהִים:
גֶּשֶׁם טוֹב, שֶׁפַע טַל, 
שֶׁמֶשׁ אוֹר, רוּחַ קַל!

חֵן, חֵן, חֵן, יְקָרִים,
אֶתֵּן לָכֶם תְּמָרִים!

לְשָׁנָה טוֹבָה, חֲרוּבָה!
לְשָׁנָה טוֹבָה, חֲרוּבָה!
וְיִתֵּן לָךְ אֱלֹהִים:
גֶּשֶׁם טוֹב, שֶׁפַע טַל, 
שֶׁמֶשׁ אוֹר, רוּחַ קַל!

חֵן, חֵן, חֵן, אֲהוּבִים,
אֶתֵּן לָכֶם חֲרוּבִים!

לְשָׁנָה טוֹבָה, תְּאֵנָה!
לְשָׁנָה טוֹבָה, תְּאֵנָה!
וְיִתֵּן לָךְ אֱלֹהִים:
גֶּשֶׁם טוֹב, שֶׁפַע טַל, 
שֶׁמֶשׁ אוֹר, רוּחַ קַל!

חֵן, חֵן, חֵן, בָּנוֹת-בָּנִים,
אֶתֵּן לָכֶם תְּאֵנִים!

*******************
לְשָׁנָה טוֹבָה, שְׁקֵדִיָּה!
לְשָׁנָה טוֹבָה, שְׁקֵדִיָּה!
וְיִתֵּן לָךְ אֱלֹהִים:
גֶּשֶׁם טוֹב, שֶׁפַע טַל,
שֶׁמֶשׁ אוֹר וְרוּחַ קַל!

חֵן, חֵן, יְלָדִים,
אֶתֵּן לָכֶם שְׁקֵדִים!

לְשָׁנָה טוֹבָה, הַתָּמָר!
לְשָׁנָה טוֹבָה, הַתָּמָר!
וְיִתֵּן לָךְ אֱלֹהִים:
גֶּשֶׁם טוֹב, שֶׁפַע טַל,
שֶׁמֶשׁ אוֹר וְרוּחַ קַל!

חֵן, חֵן, יְלָדִים,
אֶתֵּן לָכֶם תְּמָרִים!

לְשָׁנָה טוֹבָה, חֲרוּבָה!
לְשָׁנָה טוֹבָה, חֲרוּבָה!
וְיִתֵּן לָךְ אֱלֹהִים:
גֶּשֶׁם טוֹב, שֶׁפַע טַל,
שֶׁמֶשׁ אוֹר וְרוּחַ קַל!

חֵן, חֵן, חֵן, אֲהוּבִים,
אֶתֵּן לָכֶם חֲרוּבִים!

לְשָׁנָה טוֹבָה, תְּאֵנָה!
לְשָׁנָה טוֹבָה, תְּאֵנָה!
וְיִתֵּן לָךְ אֱלֹהִים:
גֶּשֶׁם טוֹב, שֶׁפַע טַל,
שֶׁמֶשׁ אוֹר וְרוּחַ קַל!

חֵן, חֵן, יְלָדִים,
אֶתֵּן לָכֶם תְּאֵנִים!
*******************
הַשֶּׁמֶשׁ עוֹלָה, עוֹלָה בַּמִּזְרָח
וּמְדִינַת הָעָם צוֹבֶרֶת כּוֹחַ
מַנְהִיגֵנוּ הוּא מָאוּ דְּזֶה-דּוּנְג
בִּשְׁבִילֵי הַקִּדְמָה יוֹלִיכֵנוּ
יִתְנָאו גַּם חַיֵּינוּ יוֹם יוֹם
טָה לָה לָה לָה...
*******************
מֵאֹפֶל מַחְתֶּרֶת, בֵּין כְּבָלִים וְסוֹרֵג,
בּוֹקַעַת שִׁירַת הַמַּרְדוּת
זֶה שִׁיר הַתּוֹחֶלֶת, מַנְגִּינַת הָעוֹרֵג
לְיוֹם הַשִּׁחְרוּר, יוֹם הַפְּדוּת.

הַיּוֹם בּוֹ נִשְׁבַּעְנוּ לַנּוֹפְלִים בַּדֶּרֶךְ
בְּמִלְחֶמֶת שִׁחְרוּר וְהַדְּרוֹר
עוֹד נִשְׁפֹּךְ דַּם אוֹיֵב וְנַכֶּה שׁוֹק עַל יֶרֶךְ
עַד יָבוֹא לְצִיּוֹן יוֹם הָאוֹר.

הַיּוֹם בּוֹ נִשְׁבַּעְנוּ לַנּוֹפְלִים בַּדֶּרֶךְ:
יָדֵנוּ תָּפְשָׂה – לֹא תִּטֹּשׁ
הַחֶרֶב הוּנָפָה, הָשֵׁב לֹא נֵדָעָה
עַד אֶרֶץ זוֹ לָנוּ נִכְבֹּשׁ.
*******************
מֵאָז הַבֹּקֶר עָבִים כְּבֵדִים
הֵלִיטוּ שַׁחַק בִּצְעִיף שְׁחוֹר!
וְרַק עִם עֶרֶב מִן הֶעָבִים
הֵצִיץ הַשֶּׁמֶשׁ, הֵצִיץ אוֹר.

וּכְבָר הַשֶּׁמֶשׁ יִשְׁקַע יָמָּה,
הָעוֹלָם יֶחֱשַׁךְ כְּבָר בַּלָּאט.
הוֹי, שֶׁמֶשׁ נֹגַהּ, שֶׁמֶשׁ נָדִיב,
חָנֵּנִי אוֹרְךָ עוֹד מְעַט.

*******************
מֵאֲחוֹרֵי הָהָר
אַחַת, שְׁתַּיִם, שָׁלֹש!
שָׁם יָשְׁבוּ שְׁלֹשָׁה גַּמָּדִים
אַחַת, שְׁתַּיִם, שָׁלֹש!
לֹא אָכְלוּ וְלֹא שָׁתוּ
אַחַת, שְׁתַּיִם, שָׁלֹש!
רַק יָשְׁבוּ וּפִטְפְּטוּ
אַחַת, שְׁתַּיִם, שָׁלֹש!
*******************
בַּת-יוֹנִים הוֹמִיָּה,
בַּת-יוֹנִים בְּהִירָה,
נָחַתְנִי בַיָּם
עַל כַּנְפֵי הַסִּירָה
וַתּוֹלִיכֵנִי
לְאֶרֶץ הַבְּחִירָה.

הוֹי, אִמְרוּ, הַגַּלִּים,
הַדָּגִים בַּמְּצוּלָה,
אֵיךְ אָבֹא בְּשַׁעֲרֵי
אֶרֶץ הַסְּגֻלָּה,
וּמַפְתְּחִי שָׁבוּר,
וְהַדֶּלֶת נְעוּלָה?
*******************
בַּת-יוֹנִים הוֹמִיָּה,
בַּת-יוֹנִים בְּהִירָה,
נָחַתְנִי בַיָּם
עַל כַּנְפֵי הַסִּירָה
וַתּוֹלִיכֵנִי
לְאֶרֶץ הַבְּחִירָה.

הוֹי, אִמְרוּ, הַגַּלִּים,
הַדָּגִים בַּמְּצוּלָה,
אֵיךְ אָבֹא בְּשַׁעֲרֵי
אֶרֶץ הַסְּגֻלָּה,
וּמַפְתְּחִי שָׁבוּר,
וְהַדֶּלֶת נְעוּלָה?

אֵין קוֹל וְאֵין עוֹנֶה –
וְיוֹנָה עִם נָעַר
עֲדַיִן מִתְדַּפְּקִים
עַל דֶּלֶת הַשָּׁעַר.
*******************
מֵאָן לְאָן
מֵאַיִן וּלְאָן?

מֵאַיִן לְאָן הָעֲנָנִים,
קִרְעֵי עָנָן לְבַנְבַּנִּים
צָפִים, צָפִים בַּתְּכֵלֶת,
צָפִים לְלֹא חוֹפִים?

מֵאָן לְאָן הָרוּחַ?
רוּחַ-יָם פָּרוּעַ,
יַסִּיעֲךָ עָנָן – 
מֵאַיִן וּלְאָן?

מֵאָן לְאָן
מֵאַיִן וּלְאָן?
*******************
מִבֵּינוֹת גַּלֵּי עוֹפֶרֶת
הַלְּבָנָה תַּגִּיחַ אַט,
וְעַל הָאָרֶץ הַחִוֶּרֶת
אוֹר נוּגֶה תִּשְׁפֹּךְ בַּלָּאט.

עַל הַדֶּרֶךְ כְּנוֹאֶשֶׁת
תִּתַּע לָהּ אוֹרְחָה, אוֹרְחַת גְּמַלִּים.
בֵּדוּאִי עַל הַדַּבֶּשֶׁת
שָׁר שִׁירִים מְסֻלְסָלִים.

דְּבַר מָה קָרוֹב לַנֶּפֶשׁ
יִשָּׁמַע בְּסִלְסוּלָיו:
תִּקְוַת עַם שׁוֹאֵף לַחֹפֶשׁ
צַעַר עַם עַל טִלְטוּלָיו.

חֹשֶךְ, דְּמִי בַּכֹּל זָרוּעַ
שִׁמָּמוֹן בַּכֹּל בַּכֹּל בַּכֹּל;
רַק הַתַּן וְהַצָּבוֹעַ
מֵרָחוֹק יַשְׁמִיעוּ קוֹל.
*******************
מְבַשְּׂרֵי אָבִיב הִגִּיעוּ
וְהַתְּכוֹל שׁוֹלֵט בַּכֹּל.
שְׂאוּ, אַחִים, הָרִיעוּ
לָאֲדָמָה וּשְׁמֵי-הַתְּכוֹל!
*******************
מְגָדִים לְרֵעִי בְּצִנְעָה מִי צָפַן?
שְׂחוֹק עָלִים גְּשׁוּמִים - מַה יָּרֹק הוּא!
וּטְרוּפָה שִׂמְחָתִי מִיֵּינָהּ כִּי שָׁכַר
וְרוֹגְעָה - עֲיָנוֹת בָּהּ יָשֹׁקּוּ...
 
אֶחֱזוּ לִי, לֵילוֹת וְיָמִים בְּרוּכִים
מִשְׁעוֹלֵי בְּשָׂמִים - אֶחֱזוּ לִי
בּוֹא רֵעִי, בּוֹא דּוֹדִי, גְּשׁוּמִים הֶעָלִים
הֵן לְךָ מִשֶּׁלְּךָ וְאַתָּה לִי.

*******************
אֶת נִשְׁקוֹ וְחֵילוֹ מְכַוֵּן הָאוֹיֵב
אֶל קַצְוֵי גְּבוּלַיִךְ, אַרְצִי לְאָרְכָּם.
יִשּׁוּבֵי הַמִּשְׁלָט, לוֹחֲמִים עֲמֵלִים,
עֲמֵלִים,
פֹּה נָקִים כְּחוֹמָה,
פֹּה נָקִים כְּחוֹמָה,
עַל הַקַּו,
עַל הַקַּו.

עָטַרְנוּ זֵר לַמַּגָּל וְלַחֶרֶב,
מִנְּחָלִים נַחֲלֵנוּ יִגְבַּר!
מִי יִנְחַל לִצְמִיתוּת אֶת הָאָרֶץ,
מִי יִשָּׂא לָהּ שָׁלוֹם גַּם בַּקְּרָב הָאַכְזָר?
הַכּוֹבֵשׁ אַדְמָתוֹ בְּדִמְעַת הַזּוֹרְעִים,
אֶת בִּרְכַּת הַקָּצִיר בְּרִנָּה הוּא יָרִים,
הוּא יַנְחִיל מַפָּלָה לְכָל צַר.
מִנְּחָלִים נַחֲלֵנוּ יִגְבַּר!

אֶת מַטַּח הָרוֹבִים צְבַת הָאֵשׁ תְּקַצֵּץ
וְיַרְעִים הַמַּפָּץ עַד הַרְחֵק מִן הַגְּבוּל,
כְּפָר עִבְרִי הַלּוֹחֵם עֶמְדוֹתָיו לֹא יִטֹּשׁ!
לֹא יִטֹּשׁ
בַּיִת, כֶּרֶם, שָׂדֶה,
בַּיִת, כֶּרֶם, שָׂדֶה,
דִּיר וָלוּל,
דִּיר וָלוּל.

עָטַרְנוּ זֵר לַמַּגָּל וְלַחֶרֶב...

לְתֻפֵּי הַמִּצְעָד פֹּה שִׁירֵנוּ רוֹעֵם.
בִּתְנוּפַת נְעוּרִים מְחוֹלֵנוּ יִסְעַר.
בִּשְׁבוּעַת הֶעָמָל לָךְ, אַרְצֵנוּ מִשְׁמָר,
לָךְ מִשְׁמָר.
מִנְּחָלִים נַחֲלֵנוּ יָעֹז מִנְּחָלִים וְגָבַר!
וְגָבַר!

עָטַרְנוּ זֵר לַמַּגָּל וְלַחֶרֶב...
*******************
מִגַּן וָגַן
מִכָּל אִילָן
צִפּוֹר, צִפּוֹר
תָּשִׁיר לֵאמֹר:
שַׁבָּת שָׁלוֹם,
שַׁבָּת שָׁלוֹם
וּבְרָכָה!
 
גַם זֶה אֶל זֶה
פִּרְחֵי שָׂדֶה
וְאֶל טָלֶה
גְּדִי יִפְעֶה: 
שַׁבָּת שָׁלוֹם,
שַׁבָּת שָׁלוֹם
וּבְרָכָה!
 
נָהָר וָיָם
וּבֶן אָדָם
וְנֵר אֶל נֵר
שִׁירָה אוֹמֵר:
שַׁבָּת שָׁלוֹם,
שַׁבָּת שָׁלוֹם
וּבְרָכָה!
*******************
מְגָרֵד לִי פֹּה
מְגָרֵד לִי שָׁם
מְגָרֵד לִי
מְגָרֵד לִי
בַּיַּשְׁבָן
*******************
מַדּוּעַ כֹּה קוֹדְרִים יָמַי
וְהָעוֹלָם חָשַׁךְ עָלַי?
מִי יַאֲזִין לִמְרִי שִׂיחִי
וּמִי יָשִׁיב אֵלַי רוּחִי?

הָלוֹךְ אֵלֵךְ בִּנְתִיב מָגוֹר
וּמִסְּבִיבִי דְּמָמָה וּשְׁחוֹר.
מַה לָּךְ, נַפְשִׁי, כִּי תֶּאֶבְלִי?
עוֹד יָבוֹא יוֹם – יָרֹן קוֹלִי.
*******************
מְדוּרוֹת הַדְלִיקוּ
אֵשׁ אוֹרוֹת הַבְהִיקוּ
אָז יַשְׁמִיעַ פִּינוּ קוֹל.
אֶבֶן, עֵץ יָרֹנּוּ
לַבִּנְיָן הִכּוֹנוּ
הָבָה נֵצֵא בַּמָּחוֹל!
שִׁירוּ, שִׁירוּ, שִׁירוּ עַד בְּלִי דַּי
הֵד קוֹלֵנוּ יִשָּׂא הַר וָגַיְא!

סֹב בִּמְחוֹל מַחֲנַיִם!
הַךְ בִּמְצִלְתַּיִם!
גַּם הָאֵשׁ בְּגִיל תִּקֹּד
בַּמַּעְגָּל נָסֹבָה
מַה לִּי רָעָב, לִי שֹׂבַע
מַה לִּי עוֹד.
רֹנּוּ, רֹנּוּ, רֹנּוּ בְּקוֹל!
הִתְלַקֵּחַ, עוּרָה הַמָּחוֹל!

*הצורה התקנית: נָסֹבָּה
*******************
מִדֵּי עֶרֶב אָנוּ יוֹצְאוֹת
אֶל הַיַּרְדֵּן, אֶל הַיְאוֹר
בְּכַדֵּינוּ שָׁם נְמַלֵּא 
מַיִם צוֹנְנִים, מֵימֵי-אוֹר

יוֹם וָלַיְלָה עֵר הַנָּהָר
קִצְפּוֹ יַז עַל סַלְעִי עָז
וּבַגַּלִּים, גַּלֵּי-סַפִּיר
מִשְׁתַּעֲשֵׁעַ דָּג שֶׁל פָּז
אָאָאָ...
מִשְׁתַּעֲשֵׁעַ דָּג שֶׁל פָּז


*******************
מְדִינָה, מְדִינָה
לְעַמִּי הַנּוֹדֵד,
כְּגִלּוּי הַשְּׁכִינָה
לְעֵינֵינוּ נִגְלֵית.

בִּזְרוֹעוֹת אַהֲבָה
תִּפְתְחִי שַׁעֲרֵךְ
לִשְׂרִידֵי לֶהָבָה
הַחוֹמְדִים עֲפָרֵךְ.

בָּךְ יָקוּם דּוֹר חָדָשׁ,
בָּךְ יָנוּב הַמִּדְבָּר.
כָּל שָׂדֶה בָּךְ מִקְדָּשׁ
לָעוֹבֵד הַיָּשָׁר.

אַתְּ תִּשְּׂאִי בָּרָמָה
בְּשׂוֹרָה לָעַמִּים:
מִתְּרוּעַת מִלְחָמָה
לִשְׁלוֹם עוֹלָמִים.

אַתְּ כִּנּוֹר כָּל רִנָּה
אַתְּ מִשְׁכָּן כָּל גּוֹאֵל
מְדִינָה, מְדִינָה,
מְדִינַת יִשְׂרָאֵל!
*******************
מְדִינָה, מְדִינָה
לְעַמִּי הַנּוֹדֵד,
כְּגִלּוּי הַשְּׁכִינָה
לְעֵינֵינוּ נִגְלֵית.

בִּזְרוֹעוֹת אַהֲבָה
תִּפְתְחִי שַׁעֲרֵךְ
לִשְׂרִידֵי לֶהָבָה
הַחוֹמְדִים עֲפָרֵךְ.

בָּךְ יָקוּם דּוֹר חָדָשׁ,
בָּךְ יָנוּב הַמִּדְבָּר.
כָּל שָׂדֶה בָּךְ מִקְדָּשׁ
לָעוֹבֵד הַיָּשָׁר.

אַתְּ תִּשְּׂאִי בָּרָמָה
בְּשׂוֹרָה לָעַמִּים:
מִתְּרוּעַת מִלְחָמָה
לִשְׁלוֹם עוֹלָמִים.

אַתְּ כִּנּוֹר כָּל רִנָּה
אַתְּ מִשְׁכָּן כָּל גּוֹאֵל
מְדִינָה, מְדִינָה,
מְדִינַת יִשְׂרָאֵל!
*******************
מִדָּן וְעַד אֶל עָרִישׁ
נָסֹל לָנוּ כְּבִישׁ
נִסְלֹל מְסִלָּה לָעָם
בַּמַּכּוּשׁ, טוּרִיָּה, בַּכַּשִּׁיל
בְּזֵעַת אַפַּיִם וּבְדָם
*******************
מַה בִּמְהֵרָה נָגֹזּוּ חָלְפוּ שִׂמְחוֹתֵינוּ
שַׁמּוּ שְׂדוֹתֵינוּ בְּקֹר סַגְרִירִים.
מַה בִּמְהֵרָה נָדַמּוּ אִלְּמִים קוֹלוֹתֵינוּ
פַּסָּה חֶדְוָה וְהָיְתָה לְסִיגִים. 

עוֹד מִתְרוֹנֶנֶת מַנְגִּינַת הַטֹּהַר
עוֹד מְדוֹבֶבֶת אַט קוֹלָהּ בְּנֶשֶׁף.
גַּם הוּא נִדּוֹם כְּלֹא הָיָה –
נָסוּ נָפֹצּוּ הָרוֹקְדִים.
לֹא נִשְׁתַּיֵּר אֶחָד מִן הָרֵעִים
נָסוּ נָפֹצּוּ הָרוֹקְדִים.

מַה בִּמְהֵרָה נָגֹזּוּ חָלְפוּ שִׂמְחוֹתֵינוּ
פַּסָּה חֶדְוָה וְהָיְתָה לְסִיגִים. 

אַךְ כְּמוֹ חֲלוֹם חָלְפָה עֵת דּוֹדִים
עֵת מַאֲוַי גָּוְעָה אֵינָהּ
עֵת מַאֲוַי גָּוְעָה וְאֵינָהּ
עַד עֲדֵי נֵצַח שׁוֹרָה עִמָּדִי
עֲדֵי נֵצַח שׁוֹרָה עִמָּדִי
עֵת מַאֲוַי גָּוְעָה אֵינָהּ!

מַה בִּמְהֵרָה נָגֹזּוּ חָלְפוּ שִׂמְחוֹתֵינוּ
מַה בִּמְהֵרָה נָדַמּוּ אִלְּמִים קוֹלוֹתֵינוּ
מַה בִּמְהֵרָה נָגֹזּוּ חָלְפוּ שִׂמְחוֹתֵינוּ
פַּסָּה חֶדְוָה וְהָיְתָה לְסִיגִים. 
אַךְ כַּמָּה מַהֵר
אַךְ מַה מַּהֵר!
*******************
"מַה-דּוֹדֵךְ מִדּוֹד, הַיָּפָה בַּנָּשִׁים
מַה-דּוֹדֵךְ מִדּוֹד?"

-"דּוֹדִי צַח וְאָדוֹם, דָּגוּל מֵרְבָבָה.
עֵינַיִם - זוּג יוֹנִים, קוֹלוֹ כְּפַעֲמוֹנִים".
*******************
מַה טּוֹב לִי נֹגַהּ, עוֹלָם יָקָר
מַה יִּף זִיו הַשֶּׁמֶשׁ! מָה רַן, מָה רַן הַכַּר!
_______________
_______________

_______________
_______________
_______________
_______________
_______________
_______________
_______________
_______________
*******************
מַה טּוֹב לָנוּחַ מֵעָמָל
בְּאֶרֶץ יִשְׂרָאֵל:
גְּדוֹת יַמִּים, הָרֵי צוֹפִים,
תִּפְאֶרֶת הַכַּרְמֶל.
פֹּה יָם שֶׁל תְּכֵלֶת, יָם שֶׁל אוֹר
סָבִיב כְּעֵדֶן גַּן,
אַף יָם הַמָּוֶת יִתְעוֹרֵר
וְשִׁיר חַיִּים בּוֹ רַב.

נָשִׁירָה וּנְהַלְּלָה,
נְהַלְּ-לָה-לָה-לָה...
לִכְבוֹד הַיּוֹם הַזֶּה.
וְשִׁיר הַסַּעַר יִתְחוֹלֵל,
יְחִי לָעַד עַם יִשְׂרָאֵל!
בָּנֹה יִבְנֶה וְיִבָּנֶה,
תָּאִיר לוֹ שֶׁמֶשׁ גְּאֻלָּה.
נָשִׁירָה וּנְהַלְּלָה,
נְהַלְּ-לָה-לָה-לָה...
לִכְבוֹד הַיּוֹם הַזֶּה!
*******************
בַּחוּץ חָשׁוּךְ מָלֵא אֵימִים,
אֶצְלִי שִׁירִים לָךְ נְעִימִים.

מַה טוֹב עָשִׂית
שֶּׁבָּאת הֲלוֹם,
חִיַּכְתְּ, פָּזִית!
הֵבֵאת חֲלוֹם!

בַּחוּץ יְלֵל כָּל הַשֵּׁדִים - 
אֶצְלִי פְּרוּסִים לָךְ מַרְבַדִּים

מַה טוֹב עָשִׂית...

בַּחוּץ בּוֹכִים הַחֲתוּלִים
אֶצְלִי בַּלֵּב לָךְ חֲלִילִים...

מַה טוֹב עָשִׂית...

בַּחוּץ כִּבָּה הָאֵל כּוֹכָב
אֶצְלִי דּוֹלֵק לָךְ הַלֵּבָב...

מַה טוֹב עָשִׂית...

*******************
מַה טּוֹב שָׁם לִצְלֹל דּוּמָם,
לָמוּת בֵּין גַּלֵּי הַיָּם.
יָם רָחָב וְלֹא שָׁב אָהוּב שֶׁלִּי,
עָצוּב הָיָה בְּלֵילִי.
סִירָה יְחִידָה שָׂרְדָה לָהּ,
עָצוּב הָיָה בְּלֵילִי.
*******************
מַה-טֹּבוּ אֹהָלֶיךָ, יַעֲקֹב;
מִשְׁכְּנֹתֶיךָ, יִשְׂרָאֵל.
*******************
מַה-טֹּבוּ אֹהָלֶיךָ, יַעֲקֹב; 
מִשְׁכְּנֹתֶיךָ, יִשְׂרָאֵל.

*******************
בָּעוֹלָם הַזֶּה
שַׁבָּת מְנוּחָה

חֶבְלֵי מָשִׁיחַ
הִנֵּה זֶה בָּא

לָה לָה...
*******************
מַה יּוֹשֶׁבֶת לָהּ יוֹכֶבֶד
עַל סַפְסָל בָּדָד בַּגַּן
לְאוֹר שֶׁל הַיָּרֵחַ
אוּלַי תּוֹאִילִי בְּטוּבֵךְ
מָקוֹם לָתֵת שָׁם עַל יָדֵךְ
יִהְיֶה יוֹתֵר שָׂמֵחַ

לָךְ אֵין כֶּסֶף, לִי אֵין כֶּסֶף 
שְׁנֵינוּ אַךְ בָּדָד יוֹשְׁבִים
הֵן צְעִירִים הִנֵּנוּ
בּוֹאִי אֵלַי
וּשְׁבִי נָא עַל בִּרְכַּי
הַבִּיטִי אֶל עֵינַי
אֲהוּבָתִי

הוֹי יוֹסְל יוֹסְל
אַל תְּנַגֵּן לִי סֶרֶנָדוֹת
וְתֵן לָשֶׁבֶת
לְנַעֲרָה צְעִירָה בַּגַּן
הוֹי יוֹסְל יוֹסְל
מוּטָב שֶׁתִּקְנֶה לִי שׁוֹקוֹלָדָה
וְאִם לֹא
תִּסְתַּלֵּק לְךָ מִפֹּה

שׁוֹקוֹלָדָה מַרְמֶלָדָה
מַה מְּחַפֶּשֶׂת לָהּ נְסִיכָה
לְאוֹר שֶׁל הַיָּרֵחַ
אוּלַי תּוֹאִילִי בְּטוּבֵךְ 
מָקוֹם לָתֵת שָׁם עַל יָדֵךְ
יִהְיֶה יוֹתֵר שָׂמֵחַ
*******************
מַה יַעֲשׂוּ הַחֲסִידִים
כְּשֶׁיָּבוֹא הַמָּשִׁיחַ
שְׁנַיִם שְׁנַיִם לְפִי הַתּוֹר
יִרְכְּבוּ עַל הַחֲמוֹר
*******************
מַה יָּפִים הַלֵּילוֹת בִּכְנַעַן
צוֹנְנִים הֵמָּה וּבְהִירִים
וְהַדְּמָמָה פֹּה תָּשִׁיר
יַעַן לָהּ לִבִּי בַּשִּׁירִים.

יִלְלַת תַּנִּים נוּגָה
תֶּחֱצֶה דְּמִי הַלַּיִל.

הוֹלְכִים וְאוֹבְדִים הַשִּׁירִים,
רַק הֵדָם הַקַּל לָנוּ יַעַן
צוֹנְנִים הֵמָּה וּבְהִירִים
וְיָפִים הַלֵּילוֹת בִּכְנַעַן.

יִלְלַת תַנִּים נוּגָה...
 
יָפִים הַלֵּילוֹת וּבְהִירִים
צוֹנְנִים הֵמָּה בִּכְנַעַן
צָלְלוּ, נָדַמּוּ הַשִּׁירִים
וְהֵדָם עוֹד יַעַן, עוֹד יַעַן.

יִלְלַת תַנִּים נוּגָה...

אַחַי הָלְכוּ לִרְעוֹת צֹאנָם,
לְהַשְׁקוֹת הָעֲדָרִים,
וְרָחֵל, רָחֵל שֶׁלִּי
תְּדַלֵּג עַל הֶהָרִים.

יִלְלַת תַנִּים נוּגָה...

הַשֶּׁלֶג עַל הַר חֶרְמוֹן
הוֹלֵךְ וְנָמֵס,
בּוֹאִי אֵלַי, רָחֵל שֶׁלִּי
בּוֹאִי וְנִתְעַלֵּס.

יִלְלַת תַנִּים נוּגָה...
*******************
מַה יָּפִיתָ, הָאָבִיב!
בַּשָּׂדֶה, בָּאָחוּ,
הַצִּיצִים יִפְרָחוּ:
צַהֲלַת חַיִּים סָבִיב
מַה יָּפִיתָ, הָאָבִיב!
מַה נָּעַמְתָּ, הָאָבִיב!

מַה יָּפִיתָ, בֹּקֶר אוֹר!
כָּל עָנָף, כָּל עֶשֶׂב,
יִגְמְעוּ טַל כֶּסֶף,
יִשְׁתּוּ טַל, יָפִיצוּ מוֹר
מַה יָּפִיתָ, בֹּקֶר אוֹר!
מַה נָּעַמְתָּ, בֹּקֶר אוֹר!

מַה יָּפִיתָ, הָעוֹלָם!
יָם דָּגָן פָּתוּחַ,
יַךְ גַּלִּים בָּרוּחַ,
וּמְאִירִים פְּנֵי אֲגַם.
מַה יָּפִיתָ, הָעוֹלָם!
מַה נָּעַמְתָּ, הָעוֹלָם!

*******************
מַה לִּי סֵפֶר,
מִי לִי אֶלֶף הַסְּפָרִים?
רַק לִקְפֹּץ וּלְשַׂחֵק בַּחֲמוֹרִים!
זְרֹק הַסֵּפֶר, הַמַּחְבֶּרֶת וְנָרוּץ –
לְשַׂחֵק בָּאָסוּמַיְנָה זֶה נָחוּץ!
אָסוּמַיְנָה, אַבּוּדַיְנָה,
אַבּוּדַיְנָה, אֵלִִיּוֹן,
אֵלִיּוֹן וְצִ'יקְצִ'יקוֹן,
צִ'יקְצִ'יקוֹן וְאַגְרָא,
וְאַגְרָא וּזְרִיעָה,
וּזְרִיעָה וּפַתַּח-תַח,
פַתַּח-תַח וּפַתַּח-תְחְ!
*******************
כַּמָּה רַע לִי בָּעוֹלָם –
אוֹיָה אֲנָשִׁים טוֹבִים!
לָמָּה זֶה כֻּלָּם כֻּלָּם
בִּי כָּל כָּךְ מִתְאַהֲבִים?

מַה לַּעֲשׂוֹת מַה לַּעֲשׂוֹת
שֶׁאֲנִי יָפָה כָּזֹאת,
שֶׁאֲנִי אַיֶּלֶת חֵן
וּשְׁנִיָּה כָּמוֹנִי אֵין?

יֵשׁ לִי גּוּף קַלִּיל קַלִּיל
כִּי נוֹלַדְתִּי בַּגָּלִיל.
יֵשׁ לִי רֶגֶל חֲמוּדָה
כִּי גָּדַלְתִּי בִּיהוּדָה.

מַה לַּעֲשׂוֹת, מַה לַּעֲשׂוֹת
שֶׁאֲנִי יָפָה כָּזֹאת,
וּשְׁנִיָּה כָּמוֹנִי אֵין 
מִן הַיָּם עַד הַיַּרְדֵּן?

לוּ הָיָה לִי פֶּה עָקוּם
לֹא הָיָה חָסֵר לִי כְּלוּם.
לוּ הָיָה לִי אַף גָּדוֹל
עוֹד אֶפְשָׁר הָיָה לִסְבֹּל.

מַה לַּעֲשׂוֹת, מַה לַּעֲשׂוֹת
שֶׁאֲנִי יָפָה כָּזֹאת,
שֶׁאֲנִי כִּמְעַט נוֹחָה
רַק בִּשְׁבִיל תַּעֲרוּכָה?

כָּל הַבַּחוּרִים פָּשׁוּט
לִי אוֹמְרִים – הִנֵּה נָמוּת!
וְהַבַּחוּרוֹת אוֹמְרוֹת:
אַתְּ עוֹשָׂה לָנוּ צָרוֹת!

מַה לַּעֲשׂוֹת, מַה לַּעֲשׂוֹת
שֶׁאֲנִי יָפָה כָּזֹאת,
שֶׁלִּבִּי, לַמְרוֹת הַכֹּל,
לֶאֱהֹב אֵינוֹ יָכוֹל?

אַךְ סוֹף סוֹף לַאֲסוֹנִי,
הִסְתַּבַּכְתִּי גַּם אֲנִי:
פַּעַם בָּאתִי לְכַרְכּוּר
וּמָצָאתִי שָׁם בָּחוּר.

מַה לַּעֲשׂוֹת, מַה לַּעֲשׂוֹת
שֶׁאֲנִי טִפְּשָׁה כָּזֹאת?
רַק פָּגַשְׁתִּי בּוֹ וּכְבָר
הִתְאַהַבְתִּי עַד צַוָּאר!

הַבָּחוּר אָמַר לִי כָּך:
גַּם אֲנִי אוֹהֵב אוֹתָךְ!
אָז עָנִיתִי בְּקִצּוּר
וְאָמַרְתִּי לַבָּחוּר:

מַה לַּעֲשׂוֹת, מַה לַּעֲשׂוֹת
שֶׁאֲנִי יָפָה כָּזֹאת?
גּוֹרָלִי גּוֹרָל מִסְכֵּן,
בּוֹא מַהֵר וְנִתְחַתֵּן!
*******************
מַה נָּאווּ עֲלֵי הֶהָרִים רַגְלֵי 
מְבַשֵּׂר שָׁלוֹם בְּבִנְיַן עִירֵךְ
קוֹל צוֹפַיִך יִשְׂאוּ קוֹל רִנָּה
הִתְנַעֲרִי מִתּוֹךְ מְגִנָּה
עַיִן בְּעַיִן תִּרְאִי שְׁכִינָה
וְשָׁבוּ בָנַיִך לִגְבוּלֵךְ

לִשְׁבוּיִים דְּרוֹר בְּשִׁיר וּמִזְמוֹר	
אֶל בֵּית הַר הַמּוֹר יְהִי שְׁבִילֵךְ
סֹלּוּ סֹלּוּ אֶת הַמְּסִלָּה
פִּצְחוּ רְנָנָה וּתְהִלָּה
יָבֹא מְבַשֵּׂר בִּלְשׁוֹנוֹ מִלָּה
קוּמִי עוּרִי כִּי בָא אוֹרֵךְ

צְאִי מִבָּבֶל קִרְיַת עוֹבְדֵי בֵל
כִּנּוֹר וָנֵבֶל אָז יְהִי שִׁירֵךְ
שׂוֹשׂ יָשִׂישׂוּ כָּל אֲבֵלֵי צִיּוֹן
לָבֹא לַחֲסוֹת בְּצֵל הָעֶלְיוֹן
בָּנֹה אֶבְנֶה לָךְ נְוֵה אַפִּרְיוֹן
אָכִין כִּסֵּא לְדָוִד מַלְכֵּךְ

מַה נָּאווּ עֲלֵי הֶהָרִים רַגְלֵי 
מְבַשֵּׂר שָׁלוֹם בְּבִנְיַן עִירֵךְ

*******************
מַה נָּעִים כִּי בָּא הָעֶרֶב
פַּעֲמוֹנִים הוֹמִים בְּלִי הֶרֶף
בִּים בָּם
*******************
מַה נִּשְׁתַּנָּה הַלַּיְלָה הַזֶּה 
מִכָּל הַלֵּילוֹת
מִכָּל הַלֵּילוֹת?

שֶׁבְּכָל הַלֵּילוֹת
אָנוּ אוֹכְלִים 
חָמֵץ וּמַצָּה
חָמֵץ וּמַצָּה; 
הַלַּיְלָה הַזֶּה, הַלַּיְלָה הַזֶּה
כֻּלּוֹ מַצָּה.
הַלַּיְלָה הַזֶּה, הַלַּיְלָה הַזֶּה
כֻּלּוֹ מַצָּה.

שֶׁבְּכָל הַלֵּילוֹת
אָנוּ אוֹכְלִים שְׁאָר יְרָקוֹת
אָנוּ אוֹכְלִים שְׁאָר יְרָקוֹת; 
הַלַּיְלָה הַזֶּה, הַלַּיְלָה הַזֶּה
מָרוֹר, מָרוֹר.
הַלַּיְלָה הַזֶּה, הַלַּיְלָה הַזֶּה
מָרוֹר, מָרוֹר.

שֶׁבְּכָל הַלֵּילוֹת
אֵין אָנוּ מַטְבִּילִין
אַפִלּוּ פַּעַם אַחַת
אַפִלּוּ פַּעַם אַחַת;
הַלַּיְלָה הַזֶּה, הַלַּיְלָה הַזֶּה
שְׁתֵּי פְּעָמִים.
הַלַּיְלָה הַזֶּה, הַלַּיְלָה הַזֶּה
שְׁתֵּי פְּעָמִים.

שֶׁבְּכָל הַלֵּילוֹת
אָנוּ אוֹכְלִין 
בֵּין יוֹשְׁבִין וּבֵין מְסֻבִּין
בֵּין יוֹשְׁבִין וּבֵין מְסֻבִּין;
הַלַּיְלָה הַזֶּה, הַלַּיְלָה הַזֶּה
כֻּלָּנוּ מְסֻבִּין.
הַלַּיְלָה הַזֶּה, הַלַּיְלָה הַזֶּה
כֻּלָּנוּ מְסֻבִּין.
*******************
מַה קָּרָה? מַה קָּרָה?
נִשְׁבְּרָה הַקְּעָרָה!
אֵיפֹה? בְּחֵיפֹה
בְּבֵית הַמִּשְׁטָרָה!

הַקָּצִין נָפַל לַבּוֹר
וְיָצָא עַכְבָּר שָׁחֹר
אֵיפֹה אֵיפֹה אֵיפֹה?
בְּבֵית הַמִּשְׁטָרָה!
*******************
מַה קָּרָה לַחֲתַלְתּוּל
מִתְכּוֹנֵן הוּא לְטִיּוּל
מִתְנַקֶּה יָפֶה יָפֶה
מִתְרַחֵץ וּמִתְיַפֶּה:

הוּא רוֹחֵץ אֶת הַכַּפַּיִם
מְשַׁפְשֵׁף אֶת הָאָזְנַיִם
אֶת רֹאשׁוֹ וְאֶת הָאַף
מְיַשֵּׁר אֶת הַזָּנָב.

וְעַכְשָׁו, חֲתַלְתּוּלוֹן,
בְּחַר לְךָ חָבֵר קָטֹן.
חֲתַלְתּוּל, חֲתַּלְתּוּלוֹן,
בְּחַר לְךָ חָבֵר קָטֹן.
*******************
מַה קָּרָה לַחֲתַלְתּוּל
מִתְכּוֹנֵן הוּא לְטִיּוּל
מִתְנַקֶּה יָפֶה יָפֶה
מִסְתָּרֵק וּמִתְיַפֶּה:

הוּא רוֹחֵץ אֶת הַכַּפַּיִם
מְנַקֶּה אֶת הַשִּׁנַּיִם
אֶת הַמֵּצַח וְהָאַף
מְיַשֵּׁר אֶת הַזָּנָב

וְעַתָּה יָפֶה נָקִי
מִסְתַּכֵּל אֶל מוּל הָרְאִי
נֶהֱנֵית הַחֲתוּלָה:
"בְּנִי שֶׁלִּי אַתָּה נִפְלָא"!
*******************
מַה תִּשְׁתּוֹחֲחִי נַפְשִׁי וַתֶּהֱמִי עָלַי
הוֹחִילִי לֵאלֹהִים, הוֹחִילִי!
*******************
מְהַבְהֶבֶת הַשַּׁלְהֶבֶת
מְדוֹבֶבֶת בְּדָלְקָהּ,
מְבַשֶּׂרֶת נֵס הַמֶּרֶד
לְמַזְכֶּרֶת תִּפְאָרָה.
חֲנֻכָּה חַג אוֹרָה!

עַם אֵין-יֶשַׁע, הִתְנַגֵּשָׁה
עִם הָרֶשַׁע וַתִּגְבָּר!
מְדוֹבֶבֶת הַשַּׁלְהֶבֶת,
מְהַבְהֶבֶת בְּדָלְקָהּ.
חֲנֻכָּה חַג הַדְּרוֹר!
*******************
מַהֵר מַהֵר מַהֵר
הוֹשִׁיטִי לִי אֶת יָדֵךְ
אֲנִי כֻּלִּי בּוֹעֵר
לִרְקֹד אֶת הַסַּמְבָּה אִתֵּךְ

נִסְתּוֹבֵבָה וְנִרְקֹדָה
נִסְתּוֹבֵבָה כָּל הַיּוֹם

מַהֵר מַהֵר מַהֵר
הַתַּחַת שֶׁלִּי בּוֹעֵר
אִם לֹא נִרְקֹד מַהֵר
הַתַּחַת יִתְקָרֵר

נִסְתּוֹבֵבָה...
*******************
וּבְכֵן, הִגַּעְנוּ אֶל הַצְּרִיף בּוֹ גָּר הוּא, מוֹטִי,
וּפֹה אוֹכֵל הוּא וְשׁוֹתֶה הוּא וְיָשֵׁן.
בָּחוּר מֻכְשָׁר, אִם הַצְלָחָה יֵשׁ לוֹ כָּזֹאתִי
אִם מִדֵּי עֶרֶב מְחַיְּכוֹת לוֹ שְׁלָשְׁתְּכֶן...

הוֹי, מוֹטִי, מוֹטִי הָאַמִּיץ, זֶה לֵב שֶׁל גֶּבֶר!
כְּשֶׁהוּא חִבֵּק אוֹתִי – אַח, זֶה הָיָה חֲלוֹם!
מָתַי הָיָה זֶה?
כְּשֶׁנִּכְנַסְתִּי אֶל הַחֶדֶר,
וְהוּא זָרַק אוֹתִי יָשָׁר מִן הַחַלּוֹן...

מוֹטִי, מוֹטִי, מוֹטִי,
זֶה לֹא סְתָם בָּחוּר אִידְיוֹטִי!
עוֹד שָׁנָה, אִם יִשְׁתַּלֵּם, יִשְׁתַּלֵּם
הוּא עָלוּל לִהְיוֹת מֵ"ם-מֵ"ם, 'יוֹת מֵ"ם-מֵ"ם
לוּ שְׁמַעְתֶּן אוֹתוֹ, אֲפִלּוּ
אֵיךְ הוּא שָׁר אֶת "אַתְּ חַכִּי לִי",
אֵיךְ (אִם הוּא מַבְּסוּט רַק קְצָת)
מְסַפַּר הוּא חְמַאל צִ'יזְבַּאת,
וְהַלֵּב מַמָּשׁ נִצְבָּט...
אַךְ לְמוֹטִי לֹא אִכְפַּת
אַךְ לְמוֹטִי לֹא אִכְפַּת.

אֲנִי זוֹכֶרֶת אֵיךְ שֶׁמּוֹטִי בָּא אֵלֵינוּ –
עִם הַזָּקָן?
לֹא, עִם קָרַחַת חֲדָשָׁה.
חָשַׁבְתִּי אָז, אוּלַי יַבִּיט גַּם קְצָת עָלֵינוּ
אַךְ מָה אִידְיוֹט כָּזֶה מֵבִין בְּלֵב אִשָּׁה

אֵיזֶה פֶּרֶא!
אֵיזֶה סוּס!
אַח, מוֹטִי, מוֹטִי!
אֲנַחְנוּ עוֹד מְעַט נָמוּת פֹּה, עַל הַסַּף...
אֶת הַגַּרְבַּיִם אֲתַקֵּן לוֹ...
אֵיזוֹ שְׁטוּת הִיא?
מִזְּמַן אֲנַחְנוּ מְבַקְּשׁוֹת זֹאת מִיָּדָיו...

מוֹטִי, מוֹטִי, מוֹטִי,
זֶה לֹא סְתָם בָּחוּר אִידְיוֹטִי!
הוּא גַּרְבַּיִם לֹא יִתֵּן, לֹא יִתֵּן –
בְּעַצְמוֹ הוּא מְתַקֵּן, מְתַקֵּן.
נִתְחַנֵּנָה עֶרֶב, עֶרֶב:
מוֹטִי, חוֹר לְךָ בַּגֶּרֶב...
אֲבָל מוֹטִי הָאָהוּב
שָׂח: בֶּאֱמֶת, זֶה לֹא חָשׁוּב
וְהַלֵּב מַמָּשׁ נִצְבָּט ...
אַךְ לְמוֹטִי לֹא אִכְפַּת!
אַךְ לְמוֹטִי לֹא אִכְפַּת!

בָּנוֹת, צָרִיךְ לִמְצֹא עֵצָה!
נוּ, נוּ, נַקְשִׁיבָה!
וּבְכֵן צָרִיךְ לִמְצֹא מוֹצָא מִתּוֹךְ הַסְּבַךְ,
אוּלַי נִפְתַּח עָלָיו פִּתְאֹם בְּאוֹפֶנְסִיבָה?
אַתְּ רַק שָׁכַחַתְּ שֶׁמּוֹטִי זֶה הוּא בַּפַּלְמָ"ח!

אוּלַי נַתְקִיף אוֹתוֹ?
הוּא לֹא נִכְנַע, זֶה מוֹטִי
אוּלַי נַחְנִיף לוֹ וְנִכְבֹּשׁ אוֹתוֹ אָז חִישׁ?
אֲנִי אֶהְיֶה לוֹ, כָּךְ אֹמַר, כִּסְטֶן לַמֹּתֶן...
אָז הוּא יִשְׁאַל אוֹתָךְ: מַדּוּעַ אַתְּ טְרִי-אִינְץ'?

מוֹטִי, מוֹטִי, מוֹטִי,
זֶה לֹא סְתָם בָּחוּר אִידְיוֹטִי!
כְּבָר כִּמְעַט חֲצִי שָׁנָה, 'צִי שָׁנָה
שֶׁלֵּב מוֹטִי לֹא נִכְנַע, לֹא נִכְנַע...
לְחִנָּם נָבֹא עִם עֶרֶב,
בְּוַדַּאי יֵשׁ לוֹ אַחֶרֶת
וְעָצוּב, נוֹרָא עָצוּב,
מוֹטִי, מוֹטִי הָאָהוּב...
וְהַלֵּב מַמָּשׁ נִצְבָּט...
אַךְ לְמוֹטִי לֹא אִכְפַּת!
אַךְ לְמוֹטִי לֹא אִכְפַּת!
*******************
מוֹלַדְתִּי
אֶרֶץ כְּנַעַן
מְגַמָּתִי
שְׂדוֹת חוֹרָן

יָאלֵיל יָאלֵיל
יָאלֵיל יָאלֵילִי

מוֹלַדְתִּי
אֶרֶץ כְּנַעַן
מְגַמָּתִי
שְׂדוֹת חוֹרָן


*******************
עַל מִשְׁמָר הָעֵמֶק נִצָּב הַשּׁוֹמֵר
מִתְנַמְנֵם הוּא יָגֵעַ לִבּוֹ עֵר
וּפִתְאוֹם נִצְּבוּ בָּרוֹם
יְרִיּוֹת___ הֲלוֹם
הִתְנַפְּלוּת אוֹ עֵת הָכֵן לִקְרַב חֵרוּם

מוֹלַדְתִּי נִשְׁבַּעְתִּי לָךְ שְׁבוּעַת דָּם וָאֵשׁ
מוֹלַדְתִּי קָדוֹשׁ עַד סוֹף הַלֵּב הָרֵיק
מוֹלַדְתִּי בְּלֵב פּוֹעֵם בִּי עוֹז וּבִטָּחוֹן
מוֹלַדְתִּי לֹא אָזוּז מִמֵּךְ עַד נִצָּחוֹן

לַחֲלוֹם בָּאנוּ וּ____מִלְחָמָה וּקְרָב
לַמְרוֹת כָּל אֵלֶּה נַ__ נִהְיֶה עַם אַדִּיר וָרָב
מוֹלַדְתִּי נִשְׁבַּעְתִּי לָךְ שְׁבוּעַת דָּם וָאֵשׁ
מוֹלַדְתִּי קָדוֹשׁ עַד סוֹף הַלֵּב הָרֵיק

[נגינה]
לַחֲלוֹם בָּאנוּ...


*******************
– אֲנִי שְׁמִי מוּשִׁי
וּבְיָדִי רְכוּשִׁי:
כַּנְפֵי הָרוּחַ
וּוַיְזָתָא הַכּוּשִׁי.

–  וַאֲנִי שְׁמִי תָּדִי
וְכָל טוּבִי עִמָּדִי:
כַּדּוּר פּוֹרֵחַ
וּפְתִילוֹ בְּיָדִי.
*******************
הוֹ הוֹ, אָסוּר לָגֶשֶׁת,
אֲנִי מוֹשֵׁךְ בַּקֶּשֶׁת!
אֶזְרֹק לְמַעְלָה חֵץ –
פִּיף-פָּף עַד רֹאשׁ הָעֵץ!
*******************
עוֹלֶה הַיָּמִין, יוֹרֵד הַשְּׂמֹאל כְּתֹרֶן בְּיַם גַּלִּים.
יַם וִויסְקִי לָנוּ יְתָאֵר גַּן הָעֵדֶן הָאִיִּים.
וּבְגַן עֵדֶן הָאִיִּים אַרְבַּעַת הַשָּׂרִים:
שַׂר לֵב, שַׂר צְלָב, רִבּוּעַ, חֵץ שָׁרִים וּמְזַמְּרִים:

מְזֹג יָדִיד, מְזֹג כּוֹס יַיִן עַד מְלוֹאָהּ,
לַמַּלָּח בְּלִי יַיִן הָעוֹלָם כֻּלּוֹ חֶלְאָה.
מָה אִכְפַּת אִם בִּשְׁתִיָּה נַעֲבֹר עַל הַמִּדָּה
מַה מִּדָּה, אֵין מִדָּה, שְׁטוּת מִדָּה.

שָׁם תַּחַת נְקִיקֵי תְּמָרִים זוֹרֵם לוֹ נַחַל גִּ'ין
וּבִשְׁמֵי תְּכֵלֶת מִטַּבָּק עָבֵי עָשָׁן טָסִים.
הָאֲבָנִים שָׁם פּוּדִינְגִים, כָּל עֵשֶׂב הוּא טַבָּק
כָּל שַׁעַל יַיִן מִזְדַּמֵּן, כָּל בַּיִת הוּא פֻּנְדָּק.

מְזֹג יָדִיד, מְזֹג...

חַיּוֹת שָׁם נְשָׁמוֹת תּוֹעוֹת שֶׁל מַלָּחִים חוֹטְאִים
וְגַם מִבְחַר יְפֵהפִיּוֹת מִכָּל מִינֵי גְּזָעִים.
שָׁם חֹק לִשְׂמֹחַ וְלָשִׁיר וּבְעַד כָּל חֵטְא אוֹבְדִים
וְכָךְ בְּבַטָּלָה חַיִּים,
שָׁרִים וּמְזַמְּרִים:

מְזֹג יָדִיד, מְזֹג...
*******************
בַּשְּׁכוּנָה בִּירוּשָׁלַיִם
נַעֲרָה יְפַת עֵינַיִם 
מִתְפַּלֶּלֶת פֹּה יוֹמָם וָלֵיל. 
הִיא יוֹשָׁבֶת וְחוֹלֶמֶת
וְכֻתֹּנֶת הִיא רוֹקֶמֶת 
בִּמְהֵרָה יָבוֹא כְּבָר הַגּוֹאֵל 
וְצוֹחֶקֶת הַשְּׁכוּנָה אֵיזֶה שִׁגָּעוֹן 
וְשׁוֹאֶלֶת הַשְּׁכוּנָה
מַה קָרָה לָהּ לַיַּלְדֹּנֶת 
אֵיזֶה רוּחַ בָּהּ נִכְנֶסֶת
בַּיַּלְדָּה הַמְּטֹרֶפֶת 
מַה לַבַּת וְלַגּוֹאֵל. 

אַל יֵאוּשׁ מַזָּל 
יוֹם יָבוֹא יָאִיר לָךְ הַמַּזָּל 
אַל יֵאוּשׁ מַזָּל 
הַגּוֹרָל חוֹזֵר כְּמוֹ גַּלְגַּל. 

עוֹד שָׁנָה וְעוֹד שְׁנָתַיִם
הִיא כְּבָר בַּת עֶשְׂרִים וּשְׁתַּיִם. 
לַגּוֹאֵל שֶׁלָּהּ אֵין כָּל סִמָּן 
הָעַצְבוּת אוֹתָהּ אוֹכֶלֶת
הַשְּׁכוּנָה אוֹתָהּ שׁוֹאֶלֶת 
מַה סוֹף סוֹף יִהְיֶה עַל הֶחָתָן 
וְעוֹנָה לָהֶם מַזָּל: מַה הַחִפָּזוֹן 
עוֹד תִּרְאוּ כִּי חֲתָנִי
בּוֹא יָבוֹא אֲנִי חוֹשֶׁבֶת 
אִם נַפְשִׁי הַמִּתְגַּעֲגַעַת
הַגּוֹאֵל שֶׁלִּי אוֹהֶבֶת 
הַגּוֹאֵל שֶׁלִּי יָבוֹא. 

אַל יֵאוּשׁ... 

יוֹם אֶחָד בִּשְׁעַת עַרְבַּיִם
הֵד עָבַר בִּירוּשָׁלַיִם 
אֶל בֵּיתָהּ הִגִּיעַ הַגּוֹאֵל 
הוּא בָּחוּר יְפֵה עֵינַיִם
יֵשׁ לוֹ צְרִיף בְּשַׁעֲרַיִם 
וְקוֹרְאִים לוֹ רַבִּי גַּמְלִיאֵל 
וְרוֹקֶדֶת הַשְּׁכוּנָה אֵיזוֹ חֲתֻנָּה 
וְצוֹהֶלֶת הַשְּׁכוּנָה
חֲתֻנָּה כֹּה נֶהְדֶּרֶת 
זוּג יוֹנִים אֲנַחְנוּ שְׁנַיִם
זֶה זִוּוּג מִן הַשָּׁמַיִם 
וּבִרְכַּת תּוֹדָה לָאֵל. 

אַל יֵאוּשׁ מַזָּל
הִנֵּה סוֹף סוֹף הֵאִיר לָךְ הַמַּזָּל
הָהּ, שְׁמַע יִשְׂרָאֵל
הַמַּזָּל מַזָּל וְגַמְלִיאֵל. 


*******************
מִזְמוֹר לְדָוִד ה' רֹעִי לֹא אֶחְסָר
בִּנְאוֹת דֶּשֶׁא יַרְבִּיצֵנִי
עַל מֵי מְנֻחוֹת יְנַהֲלֵנִי
נַפְשִׁי יְשׁוֹבֵב יַנְחֵנִי בְמַעְגְּלֵי צֶדֶק לְמַעַן שְׁמוֹ
גַּם כִּי אֵלֵךְ בְּגֵיא צַלְמָוֶת
 לֹא אִירָא רָע כִּי אַתָּה עִמָּדִי
שִׁבְטְךָ וּמִשְׁעַנְתֶּךָ הֵמָּה יְנַחֲמֻנִי
תַּעֲרֹךְ לְפָנַי שֻׁלְחָן נֶגֶד צֹרְרָי
דִּשַּׁנְתָּ בַשֶּׁמֶן רֹאשִׁי כּוֹסִי רְוָיָה
אַךְ טוֹב וָחֶסֶד יִרְדְּפוּנִי כָּל יְמֵי חַיָּי
וְשַׁבְתִּי בְּבֵית ה' לְאֹרֶךְ יָמִים
*******************
מִזְמוֹר לְדָוִד ה' רֹעִי לֹא אֶחְסָר
בִּנְאוֹת דֶּשֶׁא יַרְבִּיצֵנִי
עַל מֵי מְנֻחוֹת יְנַהֲלֵנִי
נַפְשִׁי יְשׁוֹבֵב יַנְחֵנִי בְמַעְגְּלֵי צֶדֶק לְמַעַן שְׁמוֹ
גַּם כִּי אֵלֵךְ בְּגֵיא צַלְמָוֶת
לֹא אִירָא רָע כִּי אַתָּה עִמָּדִי
שִׁבְטְךָ וּמִשְׁעַנְתֶּךָ הֵמָּה יְנַחֲמֻנִי
תַּעֲרֹךְ לְפָנַי שֻׁלְחָן נֶגֶד צֹרְרָי
דִּשַּׁנְתָּ בַשֶּׁמֶן רֹאשִׁי כּוֹסִי רְוָיָה
אַךְ טוֹב וָחֶסֶד יִרְדְּפוּנִי כָּל יְמֵי חַיָּי
וְשַׁבְתִּי בְּבֵית ה' לְאֹרֶךְ יָמִים
 

*******************
הוֹרָה, הוֹרָה, אַתְּ הַכֹּל לִי
תַּשְׁכִּיחִינִי אַתְּ עֶצֶב רוֹש
הוֹרָתִי, תַּשְׁכִּיחַ חֳלִי
קְדוֹשָׁה אַתְּ מִכָּל קָדוֹשׁ.

לִי מוֹלֶדֶת קְטַנְטֹנֶת
יְקָרָה אַתְּ לִי עַד מְאוֹד
לְגוּפִי רַק הַכֻּתֹּנֶת
וְלִבִּי בּוֹעֵר, יִקֹּד.

לָה לָה לָה...
אוֹי אוֹי אוֹי... תַּשְׁכִּיחַ חֳלִי

קְדוֹשָׁה אַתְּ מִכָּל קָדוֹשׁ.
*******************
מְזָרֵה יִשְׂרָאֵל יְקַבְּצֶנּוּ
וּשְׁמָרוֹ כְּרֹעֶה עֶדְרוֹ
עוֹד תִּטְּעִי כְרָמִים
בְּהָרֵי שֹׁמְרוֹן
נָטְעוּ נֹטְעִים וְחִלֵּלוּ
*******************
מְזָרֵה יִשְׂרָאֵל יְקַבְּצֶנּוּ
וּשְׁמָרוֹ כְּרֹעֶה עֶדְרוֹ

*******************
הוֹי, הוֹי, יְלָדִים,
צְאוּ אֵלַי, יְלָדִים!

יוֹרֵד גֶּשֶׁם, גֶּשֶׁם חַי,
וּנְטָפָיו מָה רֵיחָנִים.

יוֹרֵד חֶסֶד יָהּ.
יוֹרֵד עַל הַכֹּל.

צְאוּ יְלָדִים, 
צְאוּ בְּמָחוֹל!
*******************
הַבָּנוֹת צְאֶינָה בְּמָחוֹל
הַבָּנוֹת פִּצְחוּ רִנָּה בְּקוֹל.
שַׁאֲלוּ נָא הַמִּשְׁעוֹל,
אֵלֵינוּ עֶלֶם בּוֹאָה.

כִּי בַּכֶּרֶם שָׂשׂ הַיַּיִן,
אַךְ בְּטֶרֶם נֵשְׁתְּ הַיַּיִן,
צֶמֶד צֶמֶד נַעַל הַגִּלְבּוֹעַ.
הֲתֵדְעוּ יָדוֹעַ מִגָּבוֹהַּ
מִי יָבוֹא עָדֶן?
עֶלֶם עֶלֶם חֵן.
הוֹ...

כֶּרֶם לִי הִנֵּה קָרֵב בּוֹצֵר
כֶּרֶם לִי הַלֵּב גְּדוֹתָיו עוֹבֵר.
לִי חִידָה, וְהַפּוֹתֵר
יוֹרֵד מֵהַר גִּלְבּוֹעַ.

כִּי בַּכֶּרֶם...
*******************
עֲנֵה נָא אִתָּנוּ הַשַּׁבָּאבּ
עֲנֵה נָא עֲנֵה נָא הַשַּׁבָּאבּ
צֵא נָא אִתָּנוּ הַשַּׁבָּאבּ
צֵא נָא צֵא נָא בַּמַּעְגָּל
יָה לֵילִי... יָה לֵילִי...
 
קוּמוּ וְנֵצֵא בִּמְחוֹלוֹת
קוּמוּ וְנֵצֵא בַּמַּעְגָּל
אֲוִיר רַחֲמִים בַּמֶּרְחָב
אֲוִיר חֶמְדָּה לַנְּשָׁמוֹת
יָה לֵילִי... יָה לֵילִי...
 
כַּרְמִי כַּרְמִי הֶחָבִיב
אַל נָא תִּירָא הַשּׁוּעָל
קִיר מוֹשַׁבְתִּי הַיָּפֶה
אַל בִּגְבוּלֶךְ בֶּדָאוִי
יָה לֵילִי... יָה לֵילִי...
 
קוּמוּ וְנֵצֵא בִּמְחוֹלוֹת
קוּמוּ וְנֵצֵא בַּמַּעְגָּל
אַל לְךָ תְּנוּמוֹת הַשּׁוֹמֵר
שְׁמֹר נָא עַמְּךָ יִשְׂרָאֵל!
*******************
אֲנַחְנוּ עוֹלִים עַל גְּבָעוֹת וְהָרִים
לִשְׁתּוֹל וְלִנְטוֹעַ עֵצִים, עֵצִים.
אֲנַחְנוּ עוֹלִים עַל גְּבָעוֹת וְהָרִים
לִשְׁתּוֹל וְלִנְטוֹעַ עֵצִים.

יְלָדִים לַעֲלוֹת וְלָרֶדֶת
שְׁתִילִים קְטַנִּים לַמּוֹלֶדֶת
וְהַיַּעַר הַיַּעַר יִפְרַח.

ה' ה' יְבָרֵךְ הַשּׁוֹתְלִים
ה' יְבָרֵךְ אֶת הַיְּלָדִים.

יְלָדִים לַעֲלוֹת וְלָרֶדֶת
שְׁתִילִים קְטַנִּים לַמּוֹלֶדֶת
וְהַיַּעַר הַיַּעַר יִפְרַח.

*******************
מְחוֹל מַסָּדָה מִתְלַקֵּחַ
וּבוֹעֵר, וּבוֹעֵר.
פַּנֵּה דֶּרֶךְ גּוֹרַל דּוֹרוֹת,
הִזָּהֵר, הִזָּהֵר!

הָדְלַק מָחוֹל עֲלֵי מַסָּדָה
עַל אַף הַכֹּל, עַל אַף הַכֹּל.
מִזְרָח, מַעֲרָב, צָפוֹן, דָּרוֹם –
בַּמָּחוֹל, בַּמָּחוֹל, בַּמָּחוֹל!

אֵשׁ רַגְלֵינוּ אֲבָנִים תַּצִּית,
תִּשְׂרְפֵן, תִּשְׂרְפֵן,
בַּאֲשֶׁר סֶלַע יֵט הַצִּדָּה –
יִטָּחֵן, יִטָּחֵן.

הָדְלַק מָחוֹל...

כֹּף, עוֹלָם, רֹאשְׁךָ קֵרֵחַ
לִמְחוֹלֵנוּ הַגּוֹאֵל,
אֱלֹהִים יָשִׁיר עִמָּנוּ:
יִשְׂרָאֵל, יִשְׂרָאֵל!

הָדְלַק מָחוֹל...
*******************
הֲתִכְלָא צִפּוֹר קוֹלָהּ
עֵת הַשֶּׁמֶשׁ דֹּם עוֹלָה?
פֶּרַח חֵן יִכְלָא בָּשְׂמוֹ
עֵת אָבִיב קוֹסֵם קִסְמוֹ?

כֵּן יִכְלָא מַחְמַד לְבָבִי
עֶרְגָּתוֹ בְּרֹן קוֹלִי
בֵּין עַרְבַּיִם פֶּתַח אָהֳלִי!

הֲיִבְרַח הַגַּיְא מֵהַר,
מֵהַיָּם יֶחֱמַק נָהָר?
הַאֵין אָח הַלֵּיל לַיּוֹם
סַהַר – הֲיִכְלָא חֲלוֹם?

כֵּן יִכְלָא...
*******************
מַחֲנֶה זֶה עִנְיָן רַב תּוֹעֶלֶת
שֶׁיֶּשְׁנָן בּוֹ הַרְבֵּה מַעֲלוֹת
כְּשֶׁחוֹזְרִים עִם קֵבָה מְקֻלְקֶלֶת
אַחֲרֵי הַזְּלִילָה בַּלֵּילוֹת.

הַמָּרָק טַעֲמוֹ כְּתַפּוּחַ
שֶׁטָּבְלוּ אֶת כֻּלּוֹ בְּלִיזוֹל
וְהַתֵּה טַעֲמוֹ כְּדָג מָלוּחַ,
הָרִבָּה מְעֹרֶבֶת בְּחוֹל.

הַצְּבָעִים לְרִשּׁוּם הֵם נִתָּזוּ
וְהַלַּיְלָה נִתַּן לִמְנוּחָה
אֵיךְ יַבְחִינוּ שֶׁיֶּלֶד חָסֵר הוּא,
אֶת פָּנָיו יְקַשְּׁטוּ בְּמִשְׁחָה.

הַתְקָפוֹת בַּלֵּילוֹת נַעֲרֹכָה
דֶּגֶל גְּנֹב! אֹהֶל קְרַע! זוֹ מִצְוָה!
עִם הַשַּׁחַר בַּקּוּמְזִיץ נִשְׂמָחָה
לַמַּחֲנֶה כָּךְ נָשִׁיר אַהֲבָה.
*******************
__________________
__________________
__________________
__________________

__________________
__________________
__________________
מַחֲנֶה חַיֵּכָה לִבְנֵי הַחֲטִיבָה!

מַחֲנֶה פֹּה לִבְנֵי הַחֲטִיבָה
מַחֲנֶה פֹּה מְסֻדָּר וּמְמֻשְׁמָע
מַחֲנֶה פֹּה, מַחֲנֶה פֹּה
מַחֲנֶה שֶׁל מַמָּשׁ!
*******************
בַּמִּזְרָח זוֹרֵחַ וֶרֶד
מְטַרְטֶרֶת חֲצוֹצֶרֶת
כָּל הַקֶּרֶת מִתְעוֹרֶרֶת
אוֹר, אוֹר!
	דֶּגֶל מִתְנוֹפֵף בָּרוּחַ
	תֵּה הוֹמֶה בְּסִיר נָפוּחַ
	אֵצֶל בֶּרֶז הַקִּלּוּחַ
	תּוֹר, תּוֹר

צִיץ אָדֹם עֵר עֵץ יָרֹק עֵר
מַהֲרוּ הִגִּיעַ בֹּקֶר
הָרְגָעִים עוֹלִים בְּיֹקֶר
כֵּן, כֵּן!
	מִשְׂחָקִים עוֹד נַעֲרֹכָה
	עוֹלָמוֹת עוֹד נַהֲפֹכָה
	חֹפֶשׁ חֹפֶשׁ אֵין כָּמוֹךָ
	אֵין, אֵין!

טִיּוּלִים עוֹד נְטַיֵּלָה
בַּגַּלִּים עוֹד נִתְגַּלְגֵּלָה
עַד אֲשֶׁר יָבֹא הַלַּיְלָה
סוֹף, סוֹף
	מַחֲנֶה עֲצֹם עֵינֶיךָ
	הָרָקִיעַ מֵעָלֶיךָ
	שָׁר מַה טּוֹבוּ אֳהָלֶיךָ
	טוֹב, טוֹב!
*******************
הֲתֵדְעוּ מִי אָנֹכִי?
הֲתֵדְעוּ מִי אֲנִי?
אֵין אֲנִי מִשְׂרַדְנִיק
וְגַם לֹא בֻּרְגָּנִי
וְגַם סַדְרָן אֵינֶנִּי
וְגַם לֹא אִישׁ צָבָא.
הֲתֵדְעוּ מִי אָנֹכִי?
אֲנִי מִמַּחְצֵבָה!

מַחְצֵבָה, הוֹי מַחְצֵבָה
מִי יִדְמֶה לָךְ וּמִי יִשְׁוֶה?
הַסִּלּוּל הוּא לְבִטּוּל
וְגַם "חָצָץ" כְּלוּם לֹא שָׁוֶה.
הֲריסָה וְהַרְחָבָה –
הַאִם רָאוּי זֶה לְבָחוּר?
יְהִי אִזְמִיל, פַּטִּישׁ כָּשִׁיל,
לַמַחְצֵבָה רְשׁוּת הַדִּבּוּר!

וְעַל חָזִי הַבִּיטוּ
הַבִּיטוּ עַל יָדַי!
אֶבֶן, בַּרְזֶל עֶשֶׁת
עֲשׂוּיִים שְׁרִירַי
אֲנַחְנוּ רַק  אֲנַחְנוּ
מְכַלְכְּלִים כֻּלָּם
בִּלְעֲדֵינוּ בֶּטַח
לֹא יִכּוֹן עוֹלָם!

מַחְצֵבָה...

אֶחָד חָכָם הִנֵּהוּ
וְשֵׁנִי שׁוֹטֶה
אַךְ פִּקֵּחַ מִיהוּ?
זֶהוּ שֶׁשּׁוֹתֶה!
עֲרָק, יַ"שׁ וְיַיִן
בַּקְבּוּקִים תֵּבָה
מִי לִשְׁתּוֹת יוֹדֵעַ?
אֲנַחְנוּ מַחְצֵבָה!

מַחְצֵבָה...

אִם קוֹרְאִים אֲנַחְנוּ
יָדוּעַ לְכֻלָּם
לַחֲבוּרַת הָעֵמֶק
יֵשׁ שֵׁם טוֹב בָּעוֹלָם.
יָצְאוּ לָהּ כְּבָר מוֹנִיטִין
בְּכָל רַחֲבֵי תֵּבֵל
מִי עוֹבֵד אִתָּנוּ?
בֶּן הֶרְבֶּרְט סַמּוּאֵל!

מַחְצֵבָה...
*******************
מִי יוֹדֵעַ לְהַשְׁחִיל - 
הוּא יִהְיֶה הַמַּתְחִיל.
חָרוּז אָדֹם, 
חָרוּז כָּחֹל, 
חָרוּז לָבָן, 
חָרוּז סָגֹל.

מִי יוֹדֵעַ לַעֲבֹד - 
הוּא יוֹסִיף חָרוּז וָרֹד.
יוֹסִיף וָרֹד, 
יוֹסִיף צָהֹב, 
חָרוּז יָרֹק - 
וַדַּאי הוּא טוֹב.

מִי רוֹצֶה לָבוֹא לִגְמֹר - 
הוּא יַשְׁחִיל חָרוּז שָׁחֹר.
גָּמַרְנוּ כְּבָר, 
אֵין צֹרֶךְ עוֹד.
רְאוּ מַחֲרֹזֶת - 
יָפָה מְאֹד.
בֻּבָּה-חֶדְוָה
אוֹתָהּ תַּעֲנֹד!


*******************
בְּשָׁעָה שֶׁאֵי-שָׁם אַבָּא בַּשּׁוּרָה צוֹעֵד
מִי יִדְאַג יוֹם-יוֹם לְאִמָּא, מִי אִם לֹא עוֹדֵד?
מִי יַגִּיד בְּאֵין אִגֶּרֶת "אִמָּא, אֵין דָּבָר;
בּוֹא יָבוֹא מִכְתָּב מֵאַבָּא, בּוֹא יָבוֹא מָחָר".

בְּעַרְבֵי סַגְרִיר וָגֶשֶׁם עֵת הַלֵּב דּוֹאֵב
מִי יִגַּשׁ וְיַרְגִּיעֶנָּה, מִי אִם לֹא עוֹדֵד?
עֵת מֵגֵן עַל הַמּוֹלֶדֶת אַבָּא בִּגְבוּרָה
מֵהֵיכָן יָבוֹא לְאִמָּא סַעַד וְעֶזְרָה?

בְּשָׁעָה שֶׁאֵי-שָׁם אַבָּא בַּשּׁוּרָה צוֹעֵד
מִי יִדְאַג יוֹם-יוֹם לְאִמָּא, מִי אִם לֹא עוֹדֵד?
*******************
מִי בָּרֶכֶב, מִי בָּרֶגֶל,
מִי יִצְעַד בַּסָּךְ?
מִי בָּרֹאשׁ יִשָּׂא הַדֶּגֶל,
וּבַתֹּף מִי יַךְ?
הַךְ בַּתֹּף, בִּמְצִלְתַּיִם,
בַּשָּׁלִישׁ, בַּצִּלְצֵל!
נַעֲלֶה נָא לִירוּשָׁלַיִם,
שָׁם נָהֹלָּה כָּל הַלֵּיל.
*******************
מִי דִּלֵּל אֶת הַתִּירָס?
מִי בָּצַר הַכָּרֶם?
מִי לָמַד כָּל הַשָּׁנָה 
כַּחֲמוֹר הַגָּרֶם?
וְעַל כֵּן נָנוּחַ פֹּה
וְעַל כֵּן נַבְרִיאָה,
אָז פִּי שֶׁבַע נַעֲבֹד
פִּי מֵאָה נַזִּיעַ.

מִי קָטַף אֶשְׁכּוֹלִיּוֹת?
מִי דִּלֵּל הַסֶּלֶק?
מִי פָּשַׁט עַל הַשָּׂדוֹת
בַּכְּרָמִים כַּיֶּלֶק?
וְעַל כֵּן נִשְׂמָחָה כֹּה
וְנָשִׁיר בְּחֵשֶׁק,
כִּי הִצַּלְנוּ הַפַּרְדֵּס, 
כָּל עַנְפֵי הַמֶּשֶׁק.
כִּי הִצַּלְנוּ הַפַּרְדֵּס, 
כָּל עַנְפֵי הַמֶּשֶׁק.
*******************
מִי זֶה בָּא אֶל אַבָּא?
יֶלֶד חֵן בָּרוּךְ הַבָּא

יֶלֶד חֵן לוֹ שְׁתֵּי עֵינַים
כּוֹכָבִים כּוֹכְבֵי שָׁמַיִם
צִיצֵי כֶּסֶף אֶצְבָּעוֹת
כֹּה קְטַנּוֹת וְכֹה נָאוֹת

וְהַפֶּה כָּל כָּךְ יָפֶה
מִי וּלְמִי הוּא יֶלֶד זֶה
לִי רַק לִי הוּא יֶלֶד זֶה


*******************
מִי וָמִי יָרוּץ עִמִּי
אֶל מִחוּץ לָעִיר?
צִיץ זָהָב לוֹ עֵין כּוֹכָב
צָץ עַתָּה בַּנִּיר.

מִי וָמִי יָשׁוּט עִמִּי
עַל מֶרְחַב הַיָּם?
רוּחַ קַל יִשַּׁק לַגַּל
וְחָמַק מִשָּׁם.

מִי וָמִי יָעוּף עִמִּי
אֶל מָרוֹם חוֹגֵג?
עֲנָנָה לְבַנְבַּנָּה
אַט שָׁם תִּתְמוֹגֵג.

מִי וָמִי יָרֹן עִמִּי
זֶמֶר מְצַלְצֵל?
בַּשָּׁרוֹן וּבַשּׁוֹמְרוֹן
יוֹם שֶׁל חַג צוֹהֵל!
*******************
מִי זֹאת עֹלָה מִן-הַמִּדְבָּר
מִתְרַפֶּקֶת עַל-דּוֹדָהּ
מִי-זֹאת הַנִּשְׁקָפָה
כְּמוֹ-שָׁחַר
שִׂימֵנִי כַחוֹתָם עַל-לִבֶּךָ
כַּחוֹתָם עַל-זְרוֹעֶךָ
מַיִם רַבִּים לֹא יוּכְלוּ
לְכַבּוֹת אֶת-הָאַהֲבָה
וּנְהָרוֹת לֹא יִשְׁטְפוּהָ.
*******************
מִי זֶה הִדְלִיק נֵרוֹת דַּקִים
כַּכּוֹכָבִים בָּרוֹם?
יוֹדְעִים גַּם תִּינוֹקוֹת רַכִּים
כִּי חֲנֻכָּה הַיּוֹם.
לָה לָה לָה...
כִּי חֲנֻכָּה הַיּוֹם.

כָּל נֵר עַלִּיז, כָּל נֵר חָבִיב
דּוֹלֵק, רוֹמֵז, נוֹצֵץ.
הַתִּינוֹקוֹת עוֹמְדִים סָבִיב
וְלַשִּׂמְחָה אֵין קֵץ.
לָה לָה לָה...
וְלַשִּׂמְחָה אֵין קֵץ.

*******************
מִי זֶה הִדְלִיק נֵרוֹת דַּקִים
כַּכּוֹכָבִים בָּרוֹם?
יוֹדְעִים גַּם תִּינוֹקוֹת רַכִּים
כִּי חֲנֻכָּה הַיּוֹם.
לַה לַה לַה...

כָּל נֵר עַלִּיז, כָּל נֵר חָבִיב
דּוֹלֵק, רוֹמֵז, נוֹצֵץ.
הַתִּינוֹקוֹת עוֹמְדִים סָבִיב
וְלַשִּׂמְחָה אֵין קֵץ.
לַה לַה לַה...
*******************
כְּשֶׁנּוֹשְׁקָה חַמָּה לַמַּיִם
נִצָּב בָּחוּר אֶל מוּל בֵּיתִי,
הוּא אֵלַי נוֹשֵׂא עֵינַיִם
הַלּוֹחֲשׁוֹת: אֲהוּבָתִי.

וּמִי זֶה יוֹדֵעַ 
עַל מַה יִּתְמַהְמֵהַּ 
עַל מַה יִּתְמַהְמֵהַּ
יָדִיד לִי וָרֵעַ. 
 
עֵת נִפְסַע בַּשְּׁבִיל עִם עֶרֶב 
כִּמְעַט אוֹחֵז הוּא בְּיָדִי.
אַךְ פִּתְאוֹם מִמֶּנִי יֶרֶף
וְיוֹתִירֵנִי לְבַדִּי.

וּמִי זֶה יוֹדֵעַ...

לִי מִכְתָּב כָּתַב רַק אֶמֶשׁ 
וּבוֹ אָמַר כִּמְעַט הַכֹּל.
אַךְ כִּמְעַט אֵינוֹ מַסְפִּיק לִי, 
לֵאמֹר הַכֹּל אֵינוֹ יָכוֹל.

וּמִי זֶה יוֹדֵעַ...

לְבָבִי אֵלָיו כָּמֵהָּ –
לוּ רַק יָבוֹא, יָבוֹא עַכְשָׁו!
אַךְ הוּא שׁוּב מִתְמַהְמֵהַּ,
הוֹי, לָמָּה, לָמָּה הוּא לֹא שָׁב?

וּמִי זֶה יוֹדֵעַ...
*******************
מִי יִבְנֶה יִבְנֶה בַּיִת בְּתֵל אָבִיב?
מִי יִבְנֶה יִבְנֶה בַּיִת בְּתֵל אָבִיב?
אֲנַחְנוּ הַחֲלוּצִים
נִבְנֶה אֶת תֵּל אָבִיב
הָבוּ חֹמֶר וּלְבֵנִים
וְנִבְנֶה אֶת תֵּל אָבִיב!

מִי יִטַּע יִטַּע כֶּרֶם בְּרִאשׁוֹן?
מִי יִטַּע יִטַּע כֶּרֶם בְּרִאשׁוֹן?
אֲנַחְנוּ הַחֲלוּצִים
נִטַּע אֶת רִאשׁוֹן
הָבוּ לָנוּ גְּפָנִים
וְנִטַּע אֶת רִאשׁוֹן!

מִי יִזְרַע יִזְרַע שָׂדֶה בְּתֵל חַי?
מִי יִזְרַע יִזְרַע שָׂדֶה בְּתֵל חַי?
אֲנַחְנוּ הַחֲלוּצִים
נִזְרַע אֶת תֵּל חַי
הָבוּ לָנוּ זֶרְעוֹנִים
וְנִזְרַע אֶת תֵּל חַי!

מִי יִשְׁתֹּל יִשְׁתֹּל פַּרְדֵּס בִּרְחוֹבוֹת?
מִי יִשְׁתֹּל יִשְׁתֹּל פַּרְדֵּס בִּרְחוֹבוֹת?
אֲנַחְנוּ הַחֲלוּצִים
נִשְׁתֹּל אֶת רְחוֹבוֹת
הָבוּ לָנוּ שְׁתִילִים
וְנִשְׁתֹּל אֶת רְחוֹבוֹת!
*******************
מִי-יָגוּר בְּאָהֳלֶךָ מִי-יִשְׁכֹּן בְּהַר קָדְשֶׁךָ
הוֹלֵךְ תָּמִים וּפֹעֵל צֶדֶק וְדֹבֵר אֱמֶת.
*******************
מִי יוֹדֵעַ דֶּרֶךְ רוּחַ
עֵת הַלֵּב אֶל אוֹר פָּתוּחַ,
עֵת הַלֵּב צוֹחֵק.
הֵי, הֵי, יָד אֶל יָד בְּשַׁעַט,
סוֹד חַיֵּינוּ הוּא: יַחְדָּיו בְּלַהַט,
סוֹד שֶׁל דָּם זוֹעֵק.
צְבִי יָמֵינוּ: יָם בְּסַעַר,
גַּל שִׂמְחָה וְגַל שֶׁל צַעַר
וְעִגּוּל נִשְׁלָם.

בְּאַחְוָה עַל סְדָן חֻשָּׁלָה,
בְּחֶדְוָה בָּאֵשׁ עֻכָּלָה,
הַמָּחוֹל נֶחְתָּם.
עוּרִי, רוּחַ, גִּיל אוֹהֶבֶת,
פְּחִי וּפְחִי בָהּ, פְּחִי בָהּ בַּשַּׁלְהֶבֶת.
כָּל עוֹד שְׁבִיל לֹא תַם.
כָּל עוֹד כֹּסֶף בָּא מֵעֶצֶב
לֹא יִגְוַע הָאוֹר בַּקֶּצֶב
לְעוֹלְמֵי עוֹלָם.
*******************
מִי יוֹדֵעַ מַה זֶּה
אֲנִי יוֹדֵעַ מַה זֶּה!

סֻכָּה! סֻכָּה!
סֻכָּה יָפָה מְאוֹד!

מִי יוֹדֵעַ...

לוּלָב! לוּלָב!
לוּלָב יָפֶה מְאוֹד!

מִי יוֹדֵעַ...

אֶתְרוֹג! אֶתְרוֹג!
אֶתְרוֹג יָפֶה מְאוֹד!
*******************
מִי יוֹדֵעַ מַה קָּרָה
אֵיזֶה חַג, אוֹ מְאֹרָע?
לָמָּה זֶה כֻּלָּם פִּתְאוֹם
הֵנָּה הִתְאַסְּפוּ הַיּוֹם?
זֹאת יַגִּיד לָכֶם כָּל יֶלֶד,
כָּל חָבֵר, כָּל מְטַפֶּלֶת:
חַג הַיּוֹם גָּדוֹל מְאוֹד,
גַּן חָדָשׁ בְּמִשְׁמָרוֹת.
*******************
חזן:
 מִי יוֹדֵעַ עִיר לִישְׁטִינָא? –
עִיר לִישְׁטִין אֲנִי יוֹדֵעַ!
יֵשׁ בָּהּ מִנְיַן בַּעֲלֵי-בָתִּים,
וְרַצְעָן גִּדֵּם עִם מַרְצֵעַ,
וְחַיָּט מַטְלִיא שְׁתוּם הָעָיִן,
פְּלֵיטַת צִבְאוֹת נִיקוֹלַי –
וּבִזְכוּתָם כָּל-הָעִיר
יוֹצֵאת טְלַאי עַל-גַּבֵּי טְלָאי.

קהל:
וּבִזְכוּתָם כָּל-הָעִיר
יוֹצֵאת טְלַאי עַל-גַּבֵּי טְלָאי.

חזן:
מִי יוֹדֵעַ בַּמָּה עוֹסְקִים
בַּעֲלֵי-בָתִּים? – אֲנִי יוֹדֵעַ!
אֶחָד גּוֹהֵק וְאֶחָד פּוֹהֵק
וְאֶחָד – גּוּפוֹ פּוֹלֵט זֵעָה;
אֶחָד לֵץ וְאֶחָד מֵבִין
וְאֶחָד רִאשׁוֹן לְמַפְטִירִים,
וְאֶחָד סָחַר בְּשַׂעֲרוֹת חֲזִיר –
אִלּוּ הָיוּ שָׁם חֲזִירִים.

קהל: 
וְאֶחָד סָחַר בְּשַׂעֲרוֹת חֲזִיר
אִלּוּ הָיוּ שָׁם חֲזִירִים.

חזן:  
מִי יוֹדֵעַ אֻמָּנִיּוֹת
עִיר לִישְׁטִין? – אֲנִי יוֹדֵעַ!
אֶחָד מֵטִיל בְּטַלִּית צִיצִית
וְאֶחָד מַקְרִיא אוֹ בַעַל תּוֹקֵעַ;
אֶחָד עוֹשֶׂה מִזְרְחָאוֹת,
אֶחָד חָרִיף וְאֶחָד בָּקִי,
וְאֶחָד, אִלּוּ מָצָא אוֹרְחִים –
נַעֲשָׂה בּוֹ בַיּוֹם פֻּנְדָּקִי.

קהל: 
וְאֶחָד, אִלּוּ מָצָא אוֹרְחִים –
נַעֲשָׂה בּוֹ בַיּוֹם פֻּנְדָּקִי.

חזן:  
יֶשׁ-שָׁם סוּס לְבַעַל עֲגָלָה
מְקַבֵּל מַכּוֹת – וְאֵינוֹ בוֹעֵט;
וְגַבַּאי בֵּית הַכְּנֶסֶת נִבְחָר
לֹא בַעֲצֶרֶת – בְּחֹל הַמּוֹעֵד!
וְלַעֲרָבָה נוֹהֲגִים שָׁמָּה
לִטּוֹל דַּוְקָא הֵ"א שַׁרְבִיטִין –
הָבוּ גֹדֶל לְלִישְׁטִין
וְנוֹצִיאָה לָּהּ מוֹנִיטִין!

קהל: 
הָבוּ גֹדֶל לְלִישְׁטִין
וְנוֹצִיאָה לָּהּ מוֹנִיטִין!

חזן:  
יֶשׁ-שָׁם נִכְסֵי צִבּוּר – אַשְׁפָּה!
תֵּל מִתְלַקֵּט דּוֹרֵי-דוֹרוֹת,
דּוֹרֵי-דוֹרוֹת זָרְקוּ שָׁמָּה
בְּלוֹיִם, שְׁבָרִים, חַרְשֵׂי קְדֵרוֹת.
אַשְׁפָּה גְדוֹלָה, אַשְׁפַּת אָבוֹת,
כַּמָּה שָׁקְעוּ בָךְ עֲבִיטִין! –
הָבוּ גֹדֶל לְלִישְׁטִין
וְנוֹצִיאָה לָּהּ מוֹנִיטִין!

קהל: 
הָבוּ גֹדֶל לְלִישְׁטִין
וְנוֹצִיאָה לָּהּ מוֹנִיטִין!

*******************
מִי-יִתֶּן-לִי אֵבֶר כַּיּוֹנָה,
הִנֵּה, אַרְחִיק נְדֹד,
אָעוּפָה וְאֶשְׁכֹּנָה,
אָלִין בַּמִּדְבָּר סֶלָה.
*******************
מִי יִתֵּן רֹאשִׁי מַיִם
וְעֵינִי מְקוֹר דִּמְעָה, 
וְאֶבְכֶּה יוֹמָם וָלַיִל
חַלְלֵי בַת-עַמִּי.

עַל-הֶהָרִים אֶשָּׂא נֶהִי,
עַל-נְאוֹת מִדְבָּר קִינָה.
וְהָפַכְתִּי אֶבְלָם לְשָׂשׂוֹן
וְשִׂמַּחְתִּים מִיגוֹנָם.
*******************
מִי יְמַלֵּל גְּבוּרוֹת יִשְׂרָאֵל,
אוֹתָן מִי יִמְנֶה?
הֵן בְּכָל דּוֹר יָקוּם הַגִּבּוֹר
גּוֹאֵל הָעָם.

שְׁמַע!
בַּיָּמִים הָהֵם בַּזְּמַן הַזֶּה
מַכַּבִּי מוֹשִׁיעַ וּפוֹדֶה,
וּבְיָמֵינוּ כָּל עַם יִשְׂרָאֵל
יִתְאַחֵד, יָקוּם וְיִגָּאֵל.
*******************
מִי יַעֲבִירֵנִי מֵעֵבֶר לַנַּחַל?
הֵי, סַפָּן, בּוֹא הַעֲבִירֵנִי
אֶל הַחוֹף הַהוּא!
*******************
מִי-יַעֲלֶה בְהַר-אֲדֹנַי
וּמִי-יָקוּם בִּמְקוֹם קָדְשׁוֹ

נְקִי כַּפַּיִם וּבַר-לֵבָב
אֲשֶׁר לֹא-נָשָׂא לַשָּׁוְא נַפְשׁוֹ
וְלֹא נִשְׁבַּע לְמִרְמָה
*******************
מִי-יַעֲלֶה בְהַר-ה'
וּמִי-יָקוּם בִּמְקוֹם קָדְשׁוֹ.
נְקִי כַפַּיִם וּבַר-לֵבָב
אֲשֶׁר לֹא-נָשָׂא לַשָּׁוְא נַפְשִׁי
יִשָּׂא בְרָכָה וּצְדָקָה מֵאֱלֹהֵי יִשְׁעוֹ.
*******************
מִי יֵשׂ לוֹ רִיבָה כָּזֹאת,
רִיבָה יָפָה כָּל-כָּךְ?
שְׁתֵּי עֵינֶיהָ שׁוֹשַׁנִּים
וְנִשְׁמָתָהּ זַכָּה.

לְךָ אֵלִי אֶתְפַּלְּלָה 
שְׁמוֹר נָא לִי אֶת רִיבָתִי 
מִי יֵשׂ לוֹ רִיבָה כָּזֹאת 
כְּמוֹ חֲבִיבָתִי?
*******************
מִי לֹא אָהַב 
שִׁבֳּלִים שֶׁל זָהָב
בִּשְׂדוֹת הַנֶּגֶב?
מִי לֹא שָׂמֵחַ 
לָעֵץ שֶׁצּוֹמֵחַ
שֶׁחַי הָרֶגֶב?

וְלֵב מִי לֹא שָׁר
כִּי נֶחֱרַשׁ הַמִּדְבָּר
שִׁיר וּמָחוֹל?
וּמִי לֹא עוֹדֵד
הַיִּשּׁוּב הַבּוֹדֵד
לְנַצֵּחַ הַחוֹל?

מִי לֹא קוֹרֵא
לַחוֹצֵב הַכּוֹרֶה
בִּרְכַּת הֵידָד?
לַחַיָּל שֶּׁבַּסְּפָר
לֶחָלוּץ בַּמִּדְבָּר
לַפּוֹעֵל בְּאֵילַת?

*******************
מִי סִמֵּן לָנוּ הַדֶּרֶךְ בָּהּ נֵלֵךְ?
מִי סָלַל לָנוּ צוּרַת חַיִּים כָּזוֹ?
לֶנִין הוּא אֲשֶׁר סִמֵּן הַדֶּרֶךְ זוֹ,
סְטָאלִין הוּא אֲשֶׁר סָלַל הַדֶּרֶךְ זוֹ.
*******************
מִי שֶׁעָשָׂה נִסִּים לַאֲבותֵינוּ
וְגָאַל אותָם מֵעַבְדוּת לְחֵרוּת
הוּא יִגְאַל אותָנוּ בְּקָרוב
וִיקַבֵּץ נִדָּחֵינוּ מֵאַרְבַּע כַּנְפות הָאָרֶץ
חֲבֵרִים כָּל יִשְׂרָאֵל וְנאמַר אָמֵן
*******************
מִיהוּ הַמְּיַלֵּל בָּרוּחַ, וְהָרוּחַ בּוֹ?
מִיהוּ שֶׁהִשְׁאִיר פָּתוּחַ אֶת דַּלְתֵי לִבּוֹ?
מִיהוּ, מִיהוּ? שֶׁמָּא, שֶׁמָּא כֶּלֶב נָד עַל הַדְּרָכִים?
הֵן תָּמִיד, תָּמִיד בְּלַיְלָה דֶּלֶף הַכְּלָבִים בּוֹכִים.

אוֹ אוּלַי זוֹ הָרַכֶּבֶת שָׁם בָּעֲרָבָה
שֶׁגָּזְלָה מִן הָאוֹהֶבֶת אֶת מְאַהֲבָהּ?
אוֹ אוּלַי, אוּלַי, אוּלַי זֶה יֶלֶד שֶׁנּוֹתַר עָזוּב,
שֶׁהָיְתָה, הָיְתָה לוֹ אֵם אֻמְלֶלֶת, וְהָלְכָה בְּלִי שׁוּב?

מִיהוּ הַמְּיַלֵּל בָּרוּחַ וּבְקוֹלוֹ הַשְּׁכוֹל?
מִי הַמִּתְפַּלֵּל לָנוּחַ וְאֵינוֹ יָכוֹל?
זֶה שִׁיר דֶּחִי, זֶהוּ שִׁיר שֶׁל בֶּכִי שֶׁשָּׁרִים כֻּלָּם,
כָּךְ זוֹלֵג, זוֹלֵג לוֹ עַל הַלֶּחִי עֶצֶב הָעוֹלָם.
*******************
מִיהוּ וְאֵיזֶה הוּא 
הַשִׁיר לִסְפָרַד?

מְחוֹל צוֹעֲנִים וְגִתִּיּוֹת
מָוֶת וְאַהֲבָה.
*******************
מֵילָא!
וְאִם כָּל הָעוֹלָם
פָּנָיו לַלַּיְלָה –
אֲנַחְנוּ לַבֹּקֶר, לַבֹּקֶר
נְיַחֵלָה – מֵילָא!
לִבְנוֹת וְלִנְטֹעַ
לֹא נֵלֵא, לֹא נֵלֵא
לִבְנוֹת!
*******************
מִילֵה בּוּנְדַי רְצֶצֶה
בּוּנְדָיָה מִילֵה בּוּנְדָיָה
מִילֵה בּוּנְדַי רְצֶצֶה
אֵיזֶה פָּסִיּוֹת!

מִילֵה טִינְטַי רְצֶצֶה
טִינְטָיָה מִילֵה טִינְטָיָה
מִילֵה טִינְטַי רְצֶצֶה
אֵיזֶה פָּסִיּוֹת!
*******************
מִיָּם הַתִּיכוֹן וְעַד הוֹדוּ הָרְחוֹקָה
חַיֵּי הַפּוֹעֵל רַק עָמָל וּמְצוּקָה
תִּקַּח פּוֹעֵל בְּעֹז יָדֵינוּ
בְּיָד רָמָה וּנְטוּיָה
[...]
*******************
מַיִם רַבִּים לֹא יוּכְלוּ לְכַבּוֹת אֶת הָאַהֲבָה
מַיִם רַבִּים לֹא יוּכְלוּ וּנְהָרוֹת לֹא יִשְׁטְפוּהָ

הַגִּידָה לִי שֶׁאָהֲבָה נַפְשִׁי 
כִּי עַזָּה כַּמָּוֶת אַהֲבָה.

מַיִם, מַיִם, מַיִם רַבִּים.

*******************
הָבָה זָקֵן וָנַעַר
יַחַד נָשִׁיר בְּמַקְהֵלָה
יַעַן מְלוֹא הַיַּעַר
הֵדָהּ שֶׁל הַשִּׁירָה!

זֵר יֶרֶק התְעַטֵּרוּ,
קוּמוּ שׁוּרוֹת שׁוּרוֹת סָבִיב!
אִישׁ אֶל בַּת זוּגוֹ מַהֵרוּ
לִרְקֹד רִקּוּד אָבִיב!

זְרוֹעַ שַׁלְּבוּ בִּזְרוֹעַ,
קוּמוּ, הִכּוֹנוּ לַמָּחוֹל!
אַט-אַט זוּג-זוּג יָנוּעַ,
יָרוּץ לְבַב הַכֹּל!

הָבָה שַׁלְּבוּ יָדַיִם
סֹבּוּ, עִלְזוּ בְּצָהֳלָה!
בִּמְחוֹל הַמַּחֲנַיִם
רִקְדוּ בְּרֹב חֶדְוָה!
*******************
הַרְבֵּה אוֹרוֹת בָּעִיר הַמְרֻחֶקֶת,
כָּל כָּךְ מְעַט אוֹרוֹת יֵשׁ כָּאן בַּכְּפָר
אֲבָל כְּדֵי שֶּׁשָּׁם יִישְׁנוּ בְּשֶׁקֶט
עֵרִים אֲנַחְנוּ כָּאן, אַנְשֵׁי הַסְּפָר.

מִכָּאן וְעַד לַגְּבוּל
פָּחוֹת מִקִּילוֹמֶטֶר
וְהָאוֹיֵב מִמּוּל
אוֹרֵב בַּחֲשֵׁכָה:
אֲבָל עוֹד יוֹם יִזְרַח
מִּלֵּיל פְּחָדִים וָמֶתַח
וּשְׁקֵדִיָּה תִּפְרַח
בְּשֶׁקֶט וּבִטְחָה.

לֹא פַּעַם בְּלֵילוֹת אֲשֶׁר כָּאֵלֶּה
עֵת אִישׁ וָאִישׁ עוֹשֶׂה חֶשְׁבּוֹן חַיָּיו - 
נִדְמֶה לְךָ, אוּלַי אַתָּה הַסֶּלַע
שֶׁיִּתְנַפְּצוּ אֵלָיו גַּלֵּי הַיָּם...

מִכָּאן וְעַד לַגְּבוּל...

יוֹדְעִים אָנוּ כִּי עוֹד יָבוֹא יוֹמֵנוּ
יוֹם שֶׁמֶשׁ וּבְרָכָה עַל הַגְּבוּלוֹת
לֹא עוֹד יַרְוֶה הַדֶּמַע אֶת שְׂדוֹתֵינוּ
וְלֹא נִירָא מִפַּחַד בַּלֵּילוֹת.

מִכָּאן וְעַד לַגְּבוּל...


*******************
הִנֵּה בָּאִים
הַכַּבָּאִים,
הַכַּבָּאִים כֻּלָּם!
אֶחָד נוֹשֵׂא
צִנּוֹר אָרֹךְ
שֵׁנִי נוֹשֵׂא סֻלָּם.

זְלִיף-זְלוֹף! זְלִיף זָלוֹף!...
צִנּוֹר יֵשׁ,
מַיִם יֵשׁ,
אֲנַחְנוּ מְכַבֵּי הָאֵשׁ!
*******************
מַכַּבִּים פֹּה בּוֹנִים
וּמְתַקְּנִים הַמִּקְדָּשׁ.
אור ודרור...
עַמּוּדִים וְקִירוֹת
פֹּה נִצְבַּע מֵחָדָשׁ.
אוֹר וּדְרוֹר...

נְצַחְצַח וְנַבְרִיק
אֶת רִצְפַּת הַמִּקְדָּשׁ.
אוֹר וּדְרוֹר...
הַמְּנוֹרוֹת הַכַּדִּים
נְמָרֵק מֵחָדָשׁ.
אוֹר וּדְרוֹר...

מְתֻקָּן וְחָזָק
וְטָהוֹר הַמִּקְדָּשׁ.
אוֹר וּדְרוֹר...
אַךְ הָאוֹר עוֹד חָסֵר.
מִי יָבִיא אוֹר חָדָשׁ?
אור ודרור...

*******************
כִּי אֵצֵא אֶל הַפֶּלֶג זַךְ הַמַּיִם
וְאֵשֵׁב אֶל חוֹפוֹ הַתָּלוּל.
לַמְּכוֹרָה אָז אֶשָּׂא הָעֵינַיִם,
לִשְׂדוֹת יֶרֶק, לָעֵץ הַשָּׁתוּל.

מְכוֹרָה, מְכוֹרָה, אַתְּ הוֹרָתֵנוּ,
אֵין כָּמוֹךְ בָּעוֹלָם לַמֶּרְחָב.
הוֹי כַּמָּה זְהוּבָה אַתְּ, קָמָתֵנוּ,
וּגְבוֹהוֹת שִׁבֳּלֵי הַזָּהָב!
*******************
מְכוֹרָתִי, נוֹף מוֹלַדְתִּי,
שְׁאוֹן גַּלִּים בַּיָּם
וְצֵל הָרִים סָבִיב, סָבִיב.
שְׁאוֹן גַּלִּים בַּיָּם
וְצֵל הָרִים סָבִיב, סָבִיב.

קוֹל תַּנִּים בַּבָּר.
הֶאָח! מוֹלֶדֶת מוֹלַדְתִּי.

חָרְשַׁת קָנִים נָמָה
וְקוֹל חָלִיל בַּחֲצוֹת הַלֵּיל.
חָרְשַׁת קָנִים נָמָה
וְקוֹל חָלִיל בַּחֲצוֹת הַלֵּיל.

מִדְבָּר, הָרִים וְרוּחַ.
*******************
מֵאַבָּא קַבְּלוּ נָא אִגֶּרֶת,
אִמָּא וּבֵן יְקָרִים –
אֲנִי פֹּה נִצָּב בַּמִּשְׁמֶרֶת,
גַּעְגּוּעַי אֲלֵיכֶם כֹּה רַבִּים.‏ 

יָרֵחַ מִלֵּא לִי הַלַּיִל,
שָׁלוֹם מִשְּׁנֵיכֶם פֹּה הוֹרִיד.
בַּחֲלוֹם כְּבָר רָאִיתִי הַבַּיִת
עַל חוֹף יָם שֶׁל הָעִיר הָעִבְרִית. 

וְאִם גַּם כַּדּוּר יְפַלְּחֵנִי,
שִׁיר הַקְּרָב בְּנָפְלִי עוֹד יָרֹן.
הַבֵּן אָז יֵצֵא מוּל אוֹיְבֵנוּ
בְּאֹמֶץ לִקְרַאת נִצָּחוֹן.
*******************
‏שָׁלוֹם לְךָ, יַלְדִּי, שָׁלוֹם מֵאִמָּא,
אֶת מִכְתָּבְךָ קִבַּלְתִּי, בְּנִי הַטּוֹב,
וְלוּ יָדַעְתָּ מַה שָּׂמְחָה בּוֹ אִמָּא,
הָיִיתָ קְצָת יוֹתֵר מַרְבֶּה לִכְתֹּב.

וְשׁוּב אֲנִי חוֹבֶשֶׁת מִשְׁקָפַיִם
וְשָׁבָה בּוֹ לִקְרֹא, גַּם לְשַׁנֵּן.
חֲבָל רַק שֶׁכָּהוּ קְצָת הָעֵינַיִם
וְהַדִּמְעָה קְצָת מַפְרִיעָה גַּם כֵּן.
‏
אַתָּה כּוֹתֵב לִי שֶׁקִּבַּלְתָּ סֶרֶט
וְשֶׁלְּקוֹרְפּוֹרָל אַתָּה מַתְאִים;
אֵינֶנִּי מְבִינָה מַה זֹּאת אוֹמֶרֶת
אַךְ אִם זֶה טוֹב אֶשְׁלַח לְךָ סְרָטִים –

סְרָטִים לְךָ שׁוֹלַחַת אִמָּא,
בַּחֲבִילָה אוֹתָם אָשִׂימָה.
צְמַח וּגְדַל, 
קוֹרְפּוֹרָל,
אֲבָל זְכֹר אֶת אִמָּא.
גַּם קְצָת רִבָּה הִכְנַסְתִּי פְּנִימָה,
מִתַּפּוּזִים הֵכִינָה אִמָּא,
שֶׁתֹּאכַל, 
קוֹרְפּוֹרָל,
וְאֶת הַצְּלוֹחִית תָּשִׁיב לְאִמָּא.

וְאִם בְּאֵיזוֹ נְקֻדָּה נִדַּחַת
תַּקִּיף אֶת הָאוֹיֵב בְּהַצְלָחָה,
תַּקִּיף אוֹתוֹ עִם מִישֶׁהוּ בְּיַחַד
וְאַל תַּקִּיף אוֹתוֹ בְּעַצְמְךָ.

תְּפַסְתֶּם שָׁם אֶת הַשְּׁטָאבּ הַגֵּנֵרָלִי,
אֲבָל ,יַלְדִּי ,הַקְשִׁיבָה לִדְבָרַי:
‏מוּטָב אַל תִּתְנַפֵּל עַל גֵּנֵרָלִים,
תִּתְפֹּס דִּיבִיזְיַת חַיָּלִים וְדַי!

לֹא אַאֲרִיךְ יוֹתֵר, אֲנִי שׁוֹתֶקֶת,
אֲבָל אֶת זֹאת, יַלְדִּי, אַזְכִּיר לְךָ:
שֶׁאִם תִּתְפֹּס אֵיזוֹ עֶמְדָּה סְטְרָטֶגִית
תִּתְלֶה מִיָּד פִּתְקָה שֶׁהִיא שֶׁלְּךָ!

שָׁלוֹם לְךָ יַלְדִּי מֵאִמָּא,
לִבָּהּ לְךָ הוֹמֶה בָּהּ פְּנִימָה.
אִם תּוּכַל, 
קוֹרְפּוֹרָל,
כְּתֹב יוֹתֵר לְאִמָּא.
וְאַל תִּשְׁכַּח וְלֵב תָּשִׂימָה
שֶׁגַּם צְלוֹחִית רִבָּה יֵשׁ פְּנִימָה
שֶׁתֹּאכַל, 
קוֹרְפּוֹרָל,
וְתָשׁוּב, תָּשׁוּב בָּרִיא לְאִמָּא!
*******************
מָלְאוּ אֲסָמֵינוּ בָּר וִיקָבֵינוּ יַיִן
בָּתֵּינוּ הוֹמִים, הוֹמִים מִתִּינוֹקוֹת
וּבְהֶמְתֵּנוּ פּוֹרָה –

מָה עוֹד תְּבַקְּשִׁי מֵאִתָּנוּ מְכוֹרָה
וְאֵין, וְאֵין עֲדַיִן?
מָה עוֹד תְּבַקְּשִׁי מֵאִתָּנוּ מְכוֹרָה
וְאֵין, וְאֵין עֲדַיִן?

*******************
צִפּוֹר עוֹמֶדֶת בּוֹדְדָה
צִפּוֹר עוֹמֶדֶת בּוֹדְדָה
עַל שִׂיחַ הִיא מִתְנוֹדְדָה
דִּין דָּן, דִּין דּוֹן
עַל שִׂיחַ הִיא מִתְנוֹדְדָה
דִּין דָּן דּוֹן.

קָרָאתִי לָהּ: הוֹ, צִפּוֹרִי!
קָרָאתִי לָהּ: הוֹ, צִפּוֹרִי!
הוֹי, עוּפִי נָא אֶל חֶמְדָּתִי
דִּין דָּן, דִּין דּוֹן
‏מִסְרִי לָהּ אֶת אַהֲבָתִי 
דִּין דָּן דּוֹן.

‏הִיא טָסָה וְהִתְעוֹפְפָה
‏הִיא טָסָה וְהִתְעוֹפְפָה
לְחֶמְדָּתִי הָרְחוֹקָה
דִּין דָּן, דִּין דּוֹן
‏לְחֶמְדָּתִי הָרְחוֹקָה
דִּין דָּן דּוֹן.
*******************
שָׁקְעָה הַשֶּׁמֶשׁ לְפַאֲתֵי הַיָּם,
כָּל אִישׁ עַל מִשְׁכָּבוֹ בַּיְּקוּם כְּבָר נָם;
אֶחָד הוּא רַק מַלָּח בּוֹדֵד בַּיָּם
יָשִׁיר שִׁירוֹ וְלֹא יִתַּם,
אֶחָד הוּא רַק מַלָּח בּוֹדֵד בַּיָּם.

שִׁירַת מַלָּח לְקוֹל גַּלֵּי הַיָּם,
מֵעַל לַנּוֹף יַכְסִיף יָרֵחַ רָם.
צִפּוֹר הַלֵּיל עַל תֹּרֶן אֳנִיָּה
רַק הִיא בִּלְבַד שִׁירָה תִּשְׁמַע,
רַק הִיא בִּלְבַד שִׁירַת מַלָּח תִּשְׁמַע.

לוּ רַק הָיִיתִי פֶּרַח עַל גִּבְעָה
לוּ רַק הָיִיתִי פֶּרַח עַל גִּבְעָה
לוּ רַק הָיִיתִי פֶּרַח עַל גִּבְעָה
תִּקְטֹף אוֹתִי נַעֲרָה יָפָה,
לוּ רַק הָיִיתִי פֶּרַח עַל גִּבְעָה.

לוּ רַק הָיִיתִי עֵץ בָּעֲרָבָה
לוּ רַק הָיִיתִי עֵץ בָּעֲרָבָה
אָז בְּצִלִּי תִּישַׁן שְׁנָתָהּ,
תִּישַׁן שְׁנָתָהּ נַעֲרָה יָפָה,
לוּ רַק הָיִיתִי עֵץ בָּעֲרָבָה.

אֲבָל אֲנִי מַלָּח בּוֹדֵד בַּיָּם
לָכֵן שִׁירִי עַל נְעָרוֹת כָּאן תַּם.
אָכֵן, אֲנִי מַלָּח בּוֹדֵד בַּיָּם
וְאֵין נַעֲרָה לִי בָּעוֹלָם –
אָכֵן, אֲנִי מַלָּח בּוֹדֵד בַּיָּם.
*******************
מַלָּחִים עִבְרִים אֲנַחְנוּ
מַלָּחִים עִבְרִים!
נְתִיבוֹת בַּיָּם פָּתַחְנוּ
לְאַחִים שָׁבִים!
לַמּוֹלֶדֶת, לַמּוֹלֶדֶת
הֵי הֵי, הַמַּלָּחִים!

אֶל קְצוֹת יַמִּים הִפְלַגְנוּ
עַד אֵי שָׁם נָמֵל
עַל רֹאשׁ תֹּרֶן נֵס הֵנַפְנוּ
דֶּגֶל יִשְׂרָאֵל
דֶּגֶל דֶּגֶל, דֶּגֶל דֶּגֶל
הֵי הֵי, הַמַּלָּחִים!
*******************
מְלָפְפוֹן צָמַח בַּגַּן –
מְלָפְפוֹן יָרֹק,
וְטוֹב וְחַם הָיָה לוֹ שָׁם –
מְלָפְפוֹן יָרֹק!

מְלָפְפוֹן הָלַך גָּדַל –
מְלָפְפוֹן יָרֹק,
וְחִישׁ וָקַל קָפַץ לַסַּל –
מְלָפְפוֹן יָרֹק!

מְלָפְפוֹן לַשּׁוּק הָלַךְ –
מְלָפְפוֹן יָרֹק,
מִשָּׁם בָּרַח אֶל הַמִּטְבָּח –
מְלָפְפוֹן יָרֹק! 

מְלָפְפוֹן מִיָּד נִקְלַף –
מְלָפְפוֹן יָרֹק,
אָכַל הַטַּף בְּחֵשֶׁק רַב
מְלָפְפוֹן יָרֹק!
*******************
מִמּוֹסְקְבָה עַד לְנוֹף הַקּוֹלְחוֹזִים
מִמֶּרְחַק הַכָּרִים הָרְחָבִים
פֹּה נִצְעַד בְּמֶרְחַב שְׂדוֹתֵינוּ,
פֹּה נִקְצֹר קְצִיר שְׂדוֹתֵינוּ הָרַב.

לָנוּ סְטָאלִין אָהוּב וְיָקָר הוּא
יְחַכֶּה בֵּין כָּתְלֵי הַקְּרֶמְלִין.
שְׂאִי בְּרָכָה, מְכוֹרָה רוֹנֶנֶת!
שְׂאִי בְּרָכָה, אַתְּ מוֹסְקְבָה יְקָרָה!
*******************
מִמַּעֲמַקִּים
קְרָאתִיךָ יָהּ
אֵלִי, שְׁמַע קוֹלִי
שְׁמַע תַּחֲנוּנַי!
אֵלִי,
שְׁמַע קוֹלִי
שְׁמַע תַּחֲנוּנַי,
אֵלִי.
*******************
מִמִּצְרַיִם גְּאַלְתָּנוּ
מִבֵּית עֲבָדִים פְּדִיתָנוּ
*******************
מִן הַבֹּקֶר גֶּשֶׁם, גֶּשֶׁם,
כָּל הַיּוֹם נוֹטֵף: טִיף טִיף!
צִפּוֹרִי בַּקֵּן נִסְתֶּרֶת
וְרוֹעֶדֶת: צִיף-צִיף-צִיף!

גֶּשֶׁם, גֶּשֶׁם – דַּי-דַּי-דַּי!
גֶּשֶׁם, גֶּשֶׁם – עַד מָתַי?

מִן הַבֹּקֶר גֶּשֶׁם, גֶּשֶׁם,
עַל הַגַּג דּוֹפֵק: דּוֹר-דּוֹר!
יוֹנָתִי בְּתוֹךְ הַשֹּׁבַךְ
מְנַהֶמֶת: תּוּר-תּוּר-תּוּר!

גֶּשֶׁם, גֶּשֶׁם...

מִן הַבֹּקֶר גֶּשֶׁם, גֶּשֶׁם,
עַל הַחַלּוֹן מַכֶּה: תַּךְ-תַּךְ!
אָנוּ סְגוּרִים, סְגוּרִים בַּבַּיִת,
אָנוּ עֲצוּבִים כָּל-כָּךְ!

גֶּשֶׁם, גֶּשֶׁם...
*******************
מִן הַמַּחְתֶּרֶת נַעֲלֶה הַיּוֹם,
לֹא אָח אֶחָד נִשְׁאַר שָׁם בַּמָּקוֹם,
רֵעַ חֻלַּל,
רֵעַ נָפַל,
רֵעַ יָקָר עָלָה עַל הַגַּרְדֹּם. 

הֶרָה נִפְשֹׁטָה לָאוֹיֵב נוּכַל,
דַּם חֲבֵרֵינוּ לָנוּ שְׁבִיל סָלַל,
בּוֹ נִתְקַדֵּם,
בּוֹ נִלָּחֵם,
זֵר נִצְחוֹנֵנוּ אֶל קִבְרָם יוּטַל.

גּוּף כַּמָּנוֹעַ,
בְּרֶן עַל הַזְּרוֹעַ
לֵב בּוֹ אֱלֹהַּ –
מִי מָעוֹז אַדִּיר כָּזֶה יִשְׁבֹּר?
חַי, חַי הַנֹּעַר
עֹז הוּא וְטֹהַר, 
כִּי אֲוִיר חַיָּיו הוּא אַהֲבַת הַדְּרוֹר.
כָּךְ, רַק כָּךְ, אַרְצִי, מֵרַע אוֹתָךְ נִשְׁמֹר.
אַתְּ חֵרוּת, אַתְּ הַטֹּהַר,
לָעוֹלָם כֻּלּוֹ אַתְּ מִגְדָּלוֹר.

גְּבוּל לָךְ מוֹלֶדֶת: יָם וְעַד מִדְבָּר,
נַחַל מִצְרַיִם וְעַד פְּרָת הַנָּהָר,
דְּבַשׁ וְחָלָב,
זָב הַמֶּרְחָב,
דְּבַשׁ מִכָּל נִיר בּוֹ דָּם עִבְרִי נִגָּר.

צֶדֶק יִשְׁלֹט בָּךְ מִסְּבִיבֵךְ – שָׁלוֹם,
וִירוּשָׁלַיִם עַל תִּלָּהּ תֵּרֹם –
בְּנֵה, זְרַע וּקְצֹר,
שְׁלֹט, גְּדַל וִיצֹר –
אַתְּ לִי, מוֹלֶדֶת, יָפִית מֵחֲלוֹם.

גּוּף כַּמָּנוֹעַ...
מִן הַמַּחְתֶּרֶת נַעֲלֶה הַיּוֹם,
לֹא אָח אֶחָד נִשְׁאַר שָׁם בַּמָּקוֹם,
רֵעַ חֻלַּל,
רֵעַ נָפַל,
רֵעַ יָקָר עָלָה עַל הַגַּרְדֹּם. 

הֶרָה נִפְשֹׁטָה לָאוֹיֵב נוּכַל,
דַּם חֲבֵרֵינוּ לָנוּ שְׁבִיל סָלַל,
בּוֹ נִתְקַדֵּם,
בּוֹ נִלָּחֵם,
זֵר נִצְחוֹנֵנוּ אֶל קִבְרָם יוּטַל.

גּוּף כַּמָּנוֹעַ,
בְּרֶן עַל הַזְּרוֹעַ
לֵב בּוֹ אֱלֹהַּ –
מִי מָעוֹז אַדִּיר כָּזֶה יִשְׁבֹּר?
חַי, חַי הַנֹּעַר
עֹז הוּא וְטֹהַר, 
כִּי אֲוִיר חַיָּיו הוּא אַהֲבַת הַדְּרוֹר.
כָּךְ, רַק כָּךְ, אַרְצִי, מֵרַע אוֹתָךְ נִשְׁמֹר.
אַתְּ חֵרוּת, אַתְּ הַטֹּהַר,
לָעוֹלָם כֻּלּוֹ אַתְּ מִגְדָּלוֹר.

גְּבוּל לָךְ מוֹלֶדֶת: יָם וְעַד מִדְבָּר,
נַחַל מִצְרַיִם וְעַד פְּרָת הַנָּהָר,
דְּבַשׁ וְחָלָב,
זָב הַמֶּרְחָב,
דְּבַשׁ מִכָּל נִיר בּוֹ דָּם עִבְרִי נִגָּר.

צֶדֶק יִשְׁלֹט בָּךְ מִסְּבִיבֵךְ – שָׁלוֹם,
וִירוּשָׁלַיִם עַל תִּלָּהּ תֵּרֹם –
בְּנֵה, זְרַע וּקְצֹר,
שְׁלֹט, גְּדַל וִיצֹר –
אַתְּ לִי, מוֹלֶדֶת, יָפִית מֵחֲלוֹם.

גּוּף כַּמָּנוֹעַ...
*******************
קַשּׁוּב הַלֵּב.  הָאֹזֶן קַשֶּׁבֶת:
הֲבָא?  הֲיָבוֹא?
בְּכָל צִפִּיָּה
יֵשׁ עֶצֶב נְבוֹ.

זֶה מוּל זֶה – הַחוֹפִים הַשְּׁנַיִם
שֶׁל נַחַל אֶחָד.
צוּר הַגְּזֵרָה:
רְחוֹקִים לָעַד.

פָּרֹשׂ כַּפַּיִם.  רָאֹה מִנֶּגֶד
שָׁמָּה – אֵין בָּא,
אִישׁ וּנְבוֹ לוֹ
עַל אֶרֶץ רַבָּה.
*******************
הַנִּגּוּן חוֹזֵר בִּי וְרַבּוֹת אוֹמֵר לִי
יֵשׁ בּוֹ מַשֶּׁהוּ כָּזֶה רָחוֹק.
הַנִּגּוּן יַגְבִּיהַּ וְרַבּוֹת יַבִּיעַ,
הוּא חוֹדֵר לַלֵּב עָמֹק עָמֹק.

טוֹב לִי, טוֹב שֶׁבָּאתָ, כְּכוֹכָב הוֹפַעְתָּ
לֹא אוּכַל יוֹתֵר מִזֶּה לָשֵׂאת.
מַנְגִּינָה נִשְׁכַּחַת עוֹד תּוּכַל לָקַחַת
לֹא אוּכַל יוֹתֵר מִזֶּה לָתֵת.

מַנְגִּינָה חוֹזֶרֶת כָּכָה מְסַפֶּרֶת
בַּהַתְחָלָה חָבוּי כְּבָר סוֹף עָגוּם
הַסְּנוּנִית עוֹבֶרֶת, לָנוּ מְבַשֶּׂרֶת
כֵּן תָּמִיד נִשְׁאָר רַק הַנִּגּוּן.

מַנְגִּינָה כּוֹאֶבֶת זוֹהִי הָאוֹהֶבֶת
וְנוֹדֵף מִמֶּנָּה רֵיחַ סְתָו
קֵץ בָּהּ וְשַׁלֶּכֶת, כְּבָר צָרִיךְ לָלֶכֶת
כָּכָה זֶה מֵאָלֶ"ף וְעַד תַּ"ו.
*******************
מִנְהָג חָדָשׁ בָּא לַמְּדִינָה:
שִׂמְלַת שֵׁשׁ וּכְתֹנֶת פַּסִּים -
וּבְשַבָּתוֹת, בֵּין הָעֵצִים,
פּוֹרְחִים נְשִׁיקוֹת וַאֲגָּסִים.

מִנְהָג חָדָשׁ בָּא לַמְּדִינָה:
נַעֲלֵי מֶשִׁי עִם קִשּׁוּרִים -
וַעֲלֵי צַוָּאר נַעֲרָה אַחַת
תּוֹלִים עַצְמָם שְׁנֵי בַחוּרִים.

מִנְהָג חָדָשׁ בָּא לַמְּדִינָה:
אֶתְמוֹל חַנָּה, מָחָר פְּנִינָה;
אֲבָל חֶזְקֵאלִי מַחֲמַדִּי -
לִי לְבַדִּי, לִי לְבַדִּי. 


*******************
מְנוּחָה וְשִׂמְחָה אוֹר לַיְּהוּדִים
יוֹם שַׁבָּתוֹן יוֹם מַחֲמַדִּים
*******************
מְנוּחָה וְשִׂמְחָה אוֹר לַיְּהוּדִים
יוֹם שַׁבָּתוֹן יוֹם מַחֲמַדִּים
הוֹי מָתַי מְנוּחָה, הוֹי מָתַי וְשִׂמְחָה
הוֹי מְנוּחָה, הוֹי וְשִׂמְחָה
אוֹר לַיְּהוּדִים
*******************
מְנוֹרָה וְעַנְפֵי זַיִת, 
שֶׁמֶן טוֹב וְאוֹר יָהֵל –
אוֹר בָּאָרֶץ, אוֹר בַּבַּיִת 
וְשָׁלוֹם עַל יִשְׂרָאֵל
*******************
מִסָּבִיב לַמְּדוּרָה הֵאָסְפוּ רוֹעֵי הַצֹּאן.
נִרְקֹד, נָשִׁיר עַד הַבֹּקֶר אוֹר;
בֶּחָלִיל חַלֵּלוּ, זַמְּרוּ בְּנֵי-הַחַיִל
לֵיל שִׁמּוּרִים לָנוּ זֶה הַלַּיִל.

זְאֵב הַיַּעַר גּוּרָה!
לָעֵדֶר אַל תָּסוּרָה,
אַל תִּטְרֹף בַּצֹּאן!
מַקְלוֹת עָבִים לָנוּ
גַּם כֶּלֶב עַז עִמָּנוּ 
נְגָרֵשׁ אוֹתְךָ מֵעַל הַצֹּאן.
*******************
יָמִים בּוֹכִים עַל צַוָּארֵינוּ
אָנָה נֵלֵךְ, אֵי גְּמוּלֵנוּ?
אַמְּצוּ רֶגֶל! חַזְּקוּ בֶּרֶךְ
סָבִיב, סָבִיב בְּיֶתֶר שְׂאֵת!
עֲלִי, שַׁלְשֶׁלֶת הַמָּחוֹל,
שֵׁנִית מַסָּדָה לֹא תִּפֹּל!
כָּךְ נַמְשִׁיכָה הַשַּׁלְשֶׁלֶת,
לֹא נֻתְּקָה עוֹד הַשַּׁלְשֶׁלֶת!

אָן אָן תּוֹבִיל?
לְאָן לְאָן עוֹלָה הִיא?
הָלְאָה, הָלְאָה, עוֹלָה הִיא
הָלְאָה, הָלְאָה, הָלְאָה, הָלְאָה.
אַל נַחְקֹרָה, אַל נִשְׁאָלָה
הָלְאָה, הָלְאָה, הָלְאָה, הָלְאָה –
כָּךְ נַמְשִׁיכָה הַשַּׁלְשֶׁלֶת!
*******************
הַמְּצִלָּה כְּבָר מְצַלְצֶלֶת
פִּתְחוּ פִּתְחוּ נָא אֶת הַדֶּלֶת
הִנֵּה הוֹלְכוֹת, הִנֵּה בָּאוֹת
הַמַּסֵּכוֹת הַנִּפְלָאוֹת.

לִכְבוֹד פּוּרִים בָּנוֹת, בָּנִים
לִשְׂמֹחַ הֵנָּה בָּאנוּ
עִם מַסֵּכוֹת עַל כָּל פָּנִים
אִישׁ לֹא יַכִּיר אוֹתָנוּ
לַ-לַ-לַ-לַ...

בָּרֹאשׁ הוֹלֵךְ הָרַעֲשָׁן
בְּקוֹל גָּדוֹל צוֹרֵחַ:
"אָזְנֵי הָמָן, אָזְנֵי הָמָן
תְּנוּ לְכָל אוֹרֵחַ!"
לַ-לַ-לַ-לַ...

בָּרוּךְ הַבָּא, בָּרוּךְ הַבָּא
מַה טּוֹב כִּי בָּאתֶם הֵנָּה
שִׁירֵי פּוּרִים יָשִׁירוּ נָא
אָזְנֵי הָמָן נִתֵּנָה.
לַ-לַ-לַ-לַ...
*******************
מֵעֵבֶר לַיָּם, 
מֵעֵבֶר לַיָּם, -
הֲתֵדְעוּ, צִפֳּרִים, 
הַדֶּרֶךְ לְשָׁם?

מֵעֵבֶר לַיָּם,
בִּמְדִינוֹת הַיָּם,
שָׁם אִיֵּי הַזָּהָב,
שָׁכַחְתִּי מַה שְּמָם.

וּבְאִיֵּי הַזָּהָב
מֵעֵבֶר לַיָּם,
מִתְהַלְּכִים עֲנָקִים,
עַם גָּדוֹל וָרָם.

עַם גָּדוֹל וָרָם,
עַם יָשָׁר וָתָם,
וּמֶלֶךְ עֲלֵיהֶם
כָּמוֹהוּ לֹא קָם.

וְגַנִּים לַמֶּלֶךְ
מֵעֵבֶר לַיָּם – 
צִפֳּרֵי גַן-עֵדֶן
מְקַנְּנוֹת בָּם.

מֵעֵבֶר לַיָּם, 
מֵעֵבֶר לַיָּם, -
הֲתֵדְעוּ, צִפֳּרִים,
הַדֶּרֶךְ לְשָׁם?


*******************
מֵעֵבֶר לַיָּם, 
מֵעֵבֶר לַיָּם, -
הֲתֵדְעוּ, צִפֳּרִים, 
הַדֶּרֶךְ לְשָׁם?

מֵעֵבֶר לַיָּם,
בִּמְדִינוֹת הַיָּם,
שָׁם אִיֵּי הַזָּהָב,
שָׁכַחְתִּי מַה שְּמָם.

וּבְאִיֵּי הַזָּהָב
מֵעֵבֶר לַיָּם,
מִתְהַלְּכִים עֲנָקִים,
עַם גָּדוֹל וָרָם.

עַם גָּדוֹל וָרָם,
עַם יָשָׁר וָתָם,
וּמֶלֶךְ עֲלֵיהֶם
כָּמוֹהוּ לֹא קָם.

וְגַנִּים לַמֶּלֶךְ
מֵעֵבֶר לַיָּם – 
צִפֳּרֵי גַן-עֵדֶן
מְקַנְּנוֹת בָּם.

מֵעֵבֶר לַיָּם, 
מֵעֵבֶר לַיָּם, -
הֲתֵדְעוּ, צִפֳּרִים,
הַדֶּרֶךְ לְשָׁם?

*******************
מֵעֵבֶר לַיָּם,
מֵעֵבֶר לַיָּם, –
הֲתֵדְעוּ, צִפֳּרִים,
הַדֶּרֶךְ לְשָׁם?

מֵעֵבֶר לַיָּם,
בִּמְדִינוֹת הַיָּם,
שָׁם אִיֵּי הַזָּהָב,
שָׁכַחְתִּי מַה שְּמָם.

וּבְאִיֵּי הַזָּהָב
מֵעֵבֶר לַיָּם,
מִתְהַלְּכִים עֲנָקִים,
עַם גָּדוֹל וָרָם.

עַם גָּדוֹל וָרָם,
עַם יָשָׁר וָתָם,
וּמֶלֶךְ עֲלֵיהֶם
כָּמוֹהוּ לֹא קָם.

וְגַנִּים לַמֶּלֶךְ
מֵעֵבֶר לַיָּם –
צִפֳּרֵי גַן-עֵדֶן
מְקַנְּנוֹת בָּם.

מֵעֵבֶר לַיָּם,
מֵעֵבֶר לַיָּם, -
הֲתֵדְעוּ, צִפֳּרִים,
הַדֶּרֶךְ לְשָׁם?
*******************
מָעוֹז לַדַּל, מָעוֹז!
מָעוֹז בַּצָּר, מָעוֹז!
לִשְׁאֵרִית הַפְּלֵטָה,
לִפְדוּיֵי הַשִּׁבְיָה,
מָעוֹז, מָעוֹז, מָעוֹז!

גִּרְפוּ הֶעָפָר, מָעוֹז!
חַיּוּ הַשְּׂרוּפוֹת, מָעוֹז!
חִשְׂפוּ הַמַּסָּד,
הַגְבִּיהוּ נִדְבָּךְ,
מָעוֹז, מָעוֹז, מָעוֹז!
*******************
מָעוֹז צוּר יְשׁוּעָתִי
לְךָ נָאֶה לְשַׁבֵּחַ
תִּכּוֹן בֵּית תְּפִלָּתִי
וְשָׁם תּוֹדָה נְזַבֵּחַ
לְעֵת תָּכִין מַטְבֵּחַ
מִצָּר הַמְנַבֵּחַ
אָז אֶגְמֹר בְּשִׁיר מִזְמוֹר
חֲנֻכַּת הַמִּזְבֵּחַ

רָעוֹת שָׂבְעָה נַפְשִׁי
בְּיָגוֹן כֹּחִי כָּלָה
חַיַּי מֵרְרוּ בְקֹשִׁי
בְּשִׁעְבּוּד מַלְכוּת עֶגְלָה
וּבְיָדוֹ הַגְּדוֹלָה
הוֹצִיא אֶת הַסְּגֻלָּה
חֵיל פַּרְעֹה וְכָל זַרְעוֹ
יָרְדוּ כְּאֶבֶן בִּמְצוּלָה

דְּבִיר קָדְשׁוֹ הֱבִיאַנִי
וְגַם שָׁם לֹא שָׁקַטְתִּי
וּבָא נוֹגֵשׂ וְהִגְלַנִי
כִּי זָרִים עָבַדְתִּי
וְיֵין רַעַל מָסַכְתִּי
כִּמְעַט שֶׁעָבַרְתִּי
קֵץ בָּבֶל זְרֻבָּבֶל
לְקֵץ שִׁבְעִים נוֹשַׁעְתִּי

כְּרוֹת קוֹמַת בְּרוֹשׁ בִּקֵּשׁ
אֲגָגִי בֶּן הַמְּדָתָא
וְנִהְיָתָה לוֹ לְפַח וּלְמוֹקֵשׁ
וְגַאֲוָתוֹ נִשְׁבָּתָה
רֹאשׁ יְמִינִי נִשֵּׂאתָ
וְאוֹיֵב שְׁמוֹ מָחִיתָ
רֹב בָּנָיו וְקִנְיָנָיו
עַל הָעֵץ תָּלִיתָ

יְוָנִים נִקְבְּצוּ עָלַי
אֲזַי בִּימֵי חַשְׁמַנִּים
וּפָרְצוּ חוֹמוֹת מִגְדָּלַי
וְטִמְּאוּ כָּל הַשְּׁמָנִים
וּמִנּוֹתַר קַנְקַנִּים
נַעֲשָׂה נֵס לַשּׁוֹשַׁנִּים
בְּנֵי בִינָה יְמֵי שְׁמוֹנָה
קָבְעוּ שִׁיר וּרְנָנִים

חֲשׂוֹף זְרוֹעַ קָדְשֶׁךָ
וְקָרֵב קֵץ הַיְשׁוּעָה
נְקֹם נִקְמַת עֲבָדֶיךָ
מֵאֻמָּה הָרְשָׁעָה
כִּי אָרְכָה הַשָּׁעָה
וְאֵין קֵץ לִימֵי הָרָעָה
דְּחֵה אַדְמוֹן בְּצֵל צַלְמוֹן
הָקֵם לָנוּ רוֹעִים שִׁבְעָה
*******************
מָעוֹז צוּר יְשׁוּעָתִי
לְךָ נָאֶה לְשַׁבֵּחַ
תִּכּוֹן בֵּית תְּפִלָּתִי
וְשָׁם תּוֹדָה נְזַבֵּחַ
לְעֵת תָּכִין מַטְבֵּחַ
מִצָּר הַמְנַבֵּחַ
אָז אֶגְמֹר בְּשִׁיר מִזְמוֹר
חֲנֻכַּת הַמִּזְבֵּחַ
*******************
מֵעַל הֶהָרִים
‏גּוֹלְשִׁים עֲדָרִים,
‏רוֹעֶה מְחַלֵּל
‏שִׁירִים עַלִּיזִים.
*******************
קָדִימָה!
לָאָרֶץ!
לַמְרוֹת הַמִּכְשׁוֹלִים
עַל אַף הַמַּחְסוֹמִים
קָדִימָה, קָדִימָה בֵּיתָ"רִים
לִגְאֹל אֶת מוֹלֶדֶת הָעִבְרִים
לְהִתְנַעֵר מֵרֶפֶשׁ הַגּוֹלָה
לִקְרֹעַ כַּבְלֵי מַאֲסָרֵנוּ
אָז בְּדָמֵנוּ, בִּמְחִיר חַיֵּינוּ
יָקוּם בָּאָרֶץ דּוֹר חָדָשׁ
דּוֹר חַיָּלִים וְגִבּוֹרִים
דּוֹר שֶׁל הָדָר, דּוֹר שֶׁל עִבְרִים
תֵּל חַי!
*******************
מַעֲשֶׂה בְּרַבִּי אֱלִיעֶזֶר וְרַבִּי עֲקִיבָא
וְרַבִּי שַׁמְגָּר בֶּן עֲזַרְיָה וְרַבִּי חַלְפוֹן
שֶׁהָיוּ מְסֻבִּין בִּבְנֵי בְרַק,
וְהָיוּ מְסַפְּרִים בִּיצִיאַת מִצְרַיִם 
כָּל אוֹתוֹ הַלַּיְלָה עַד שֶׁבָּאוּ תַלְמִידֵיהֶם 
וְאָמְרוּ לָהֶם: 
"רַבּוֹתֵינוּ, הִגִּיעַ זְמַן קְרִיאַת שְׁמַע שֶׁל שַׁחֲרִית."
*******************
מַעֲשֶׂה בְּרַבִּי אֱלִיעֶזֶר וְרַבִּי יְהוֹשֻעַ
וְרַבִּי אֶלְעָזָר בֶּן עֲזַרְיָה וְרַבְּי עֲקִיבָא
וְרַבִּי טַרְפוֹן, שֶׁהָיוּ מְסֻבִּין בִּבְנֵי בְרַק,
וְהָיוּ מְסַפְּרִים בִּיצִיאַת מִצְרַיִם
כָּל אוֹתוֹ הַלַּיְלָה עַד שֶׁבָּאוּ תַלְמִידֵיהֶם
וְאָמְרוּ לָהֶם:
"רַבּוֹתֵינוּ, הִגִּיעַ זְמַן קְרִיאַת שְׁמַע שֶׁל שַׁחֲרִית."
*******************
מַעֲשֶׂה בְּרַבִּי אֱלִיעֶזֶר
וְרַבִּי יְהוֹשֻעַ
וְרַבִּי אֶלְעָזָר בֶּן עֲזַרְיָה
וְרַבְּי עֲקִיבָא
וְרַבִּי טַרְפוֹן,
שֶׁהָיוּ מְסֻבִּין בִּבְנֵי בְרַק,
וְהָיוּ מְסַפְּרִים בִּיצִיאַת מִצְרַיִם
כָּל אוֹתוֹ הַלַּיְלָה
עַד שֶׁבָּאוּ תַלְמִידֵיהֶם
וְאָמְרוּ לָהֶם:
"רַבּוֹתֵינוּ,
הִגִּיעַ זְמַן קְרִיאַת שְׁמַע
שֶׁל שַׁחֲרִית."
*******************
מַעֲשֶׂה בְּרַבֵּנוּ מֹשֶׁה
שֶׁהָיָה רוֹעֵה צֹאן בַּיְּשִׁימוֹן,
וַיִּבְרַח מִמֶּנּוּ גְּדִי מִמֵּי מַעְיָן לִשְׁתּוֹת
כִּי צָמֵא מְאוֹד.

וַיִּרְדֹּף מֹשֶׁה אַחֲרָיו
וַיַּשִּׂיגוֹ, וַיֹּאחַז בְּרַגְלָיו,
וַיַּרְכִּיבֵהוּ עַל כָּתֵף
כִּי הַגְּדִי הָיָה עָיֵף.
*******************
רִמּוֹן זָהָב עַל רֹאשׁ צַמֶּרֶת
יוֹמָם וָלֵיל הוּא נָם,
נוֹשְׁקוֹת אוֹתוֹ קַרְנֵי הַשֶּׁמֶשׁ
וְהוּא אֵינֶנּוּ קָם.

עַל רֹאשׁ צַמֶּרֶת שָׁם מִמַּעַל
יִישַׁן רִמּוֹן הַפָּז.
לוֹטְפוֹת אוֹתוֹ קַרְנֵי יָרֵחַ
וְהוּא אֵינֶנּוּ זָז.

וְיָבוֹא רוּחַ וְיָפוּחַ:
שֵׁנָה בְּלִי סוֹף וָקֵץ?
רִמּוֹן זָהָב פָּקַח עֵינַיִם
קָפַץ מֵעַל הָעֵץ.
*******************
לֹא בָּעֶרֶב, לֹא בַּבֹּקֶר,
לֹא שִׁלְשׁוֹם גַּם לֹא אֶתְמוֹל
טִיְּלָה הַגְּבֶרֶת תַּרְנְגֹלֶת
ע‏ִם אָדוֹן הַתַּרְנְגוֹל.

רָאֲתָה הַתַּרְנְגֹלֶת
שְׁנֵי גַּרְגִירֵי סֹלֶת –
חִישׁ קָפַץ הַתַּרְנְגוֹל:
"לִי הַזְּכוּת לֶאֱכֹל!"

קִרְקְרָה הַתַּרְנְגֹלֶת,
שַׁרְווּלִים הִפְשִׁילָה,
הִתְנַפְּלָה עַל הַכַּרְבֹּלֶת
הַקְּטָטָה הִתְחִילָה.

בֵּינָתַיִם מִן הַמַּיִם
הִתְגַּנְּבָה צְפַרְדֵּעַ...
לְאָן נֶעֶלְמוּ הַגַּרְגִּירַיִם? –
אִישׁ אֵינוֹ יוֹדֵעַ.
*******************
מַעֲשֶׂה יָשָׁן נוֹשָׁן הוּא,
בְּמַר הַלֵּב שַׁרְתִּיהוּ:
רֵאשִׁית מַעֲשֶׂה בְּמֶלֶךְ,
וּמֶלֶךְ יְהוּדִי הוּא.

לוּלִי לוּלִי, גּוֹזָלִי
נוּם, יַלְדִּי הַבַּר.
הָלַךְ דּוֹדִי, אֵינֶנּוּ עוֹד
מַר לִי, הוֹ, מַה מַּר.

מַלְכָּה הָיְתָה לַמֶּלֶךְ,
וּמַה יָּפוּ עֵינֶיהָ.
שָׁתְלָה מַלְכָּה עֵץ זַיִת,
שָׁתְלָה בְּמוֹ יָדֶיהָ.

לוּלִי לוּלִי...

הַזַּיִת קֵן הָיָה בּוֹ,
צִפּוֹר בּוֹ מְקַנֶּנֶת,
צִפּוֹר עִם גּוֹזָלֶיהָ,
צִפּוֹר קְטַנָּה רוֹנֶנֶת.

לוּלִי לוּלִי...

אַךְ רוּחַ סַעַר קָמָה
מְלֵאַת אֵימָה וָפַחַד.
הַכֹּל גָּרְפָה הָרוּחַ,
הַכֹּל נָפְלוּ גַּם יַחַד.

לוּלִי לוּלִי...

אַיֵּה מַלְכָּה וָמֶלֶךְ?
אַיֵּה אוֹתוֹ עֵץ זַיִת?
אַיֵּךְ צִפּוֹר נֶחְמֶדֶת?
מִמַּעַל חָג הָעַיִט.

לוּלִי לוּלִי, גּוֹזָלִי
קַר בַּבַּיִת, קַר
אֵיכָה יִמְצָא לִבִּי צֳרִי?
מַר לִי, הוֹ, מַה מַּר.
*******************
מַעֲשֶׂה שֶׁהָיָה בַּחֲמוֹר
שֶׁשַּׁיָּךְ לְתוֹשַׁב כְּפַר תָּבוֹר
שֶׁיָּצָא לְטַיֵּל בְּלַיִל אָפֵל
הַי דּוּדְל הַי דּוּדְל הַי דּוּ

[...]
*******************
אִם הַקּוֹף מַכֶּה בַּתֹּף,
מָה עוֹשֶׂה הַדֹּב?
אִם הַקּוֹף מַכֶּה בַּתֹּף,
מָה אוֹמֵר הַדֹּב?
הוּא רוֹקֵד,
רוֹקֵד וּמְפַקֵּד,
הוֹ, הַקּוֹף מַכֶּה בַּתֹּף
כִּי אֲנִי רוֹקֵד.
הוֹ, הַקּוֹף מַכֶּה בַּתֹּף
כִּי אֲנִי רוֹקֵד.

אִם הַקּוֹף מַכֶּה בַּתֹּף,
מָה אוֹמֵר הַדֹּב?
אִם הַקּוֹף מַכֶּה בַּתֹּף,
מָה אוֹמֵר הַדֹּב?
הוֹ, מַה טּוֹב
הוֹ, רֹאשִׁי הַטּוֹב!
כִּי הַקּוֹף מַכֶּה בַּתֹּף, 
וַאֲנִי רוֹקֵד!
כִּי הַקּוֹף מַכֶּה בַּתֹּף, 
וַאֲנִי רוֹקֵד!
*******************
מַפּוּחִית, הַנְעִימִי זֶמֶר
בְּלֵילוֹת קְטִיפָה שְׁחֹרִים.
לִנְפִילַת כּוֹכָבִים לִתְהוֹם הַלֵּיל
יְזַמְּרוּ הַבַּחוּרִים.

עַל סוּסִים נִשְׁעַט קָדִימָה,
אֶל הָהָר הָבָה נֵישִׁיר.
אִם הָאֹפֶק אָפֵל כִּשְׁחוֹר הַלֵּיל,
עוֹד מָחָר חַמָּה תָּאִיר.
*******************
מַפּוּחִית בֵּין הַשִּׁנַּיִם
וּבַזֶּמֶר חַג צוֹהֵל.
מַה יּוֹם לָנוּ מִיּוֹמַיִם
וּמַה לֵּיל מִלֵּיל?

הָבִי מַפּוּחִית קְטַנְטֹנֶת
עוֹד שִׁיר זֶמֶר אַחֲרוֹן
עֲלֵי לֶחֶם וְכֻתֹּנֶת,
עַל שִׂמְחָה וְעַל יָגוֹן.

מַפּוּחִית בֵּין הַשִּׁנַּיִם...

דֹּם, הַקְשֵׁב, הַשִּׁיר עֲלֵה נָא
וְנִזְכֹּר אוֹתְךָ כָּעֵת,
אֶת אֲשֶׁר עָבַר עַד הֵנָּה
עַל עַמֵּנוּ הַנּוֹדֵד.

מַפּוּחִית בֵּין הַשִּׁנַּיִם...
*******************
כָּל תְּנוּעָה כְּבָר בַּחֹשֶׁךְ נָדַמָּה
אֵין כָּל קוֹל, אֵין כָּל צְלִיל בַּדְּמָמָה
רַק שׁוֹמְעִים שֶׁבַּדֶּרֶךְ אֵי שָׁמָּה
תְּשׁוֹטֵט מַפּוּחִית יְתוֹמָה.

שׁוּב וָשׁוּב הִיא יוֹצֵאת וְנִכְנֶסֶת
וְעוֹבֶרֶת בַּכְּפָר עַד קִצּוֹ.
אֵיזוֹ נֶפֶשׁ אִשָּׁה מְחַפֶּשֶׂת
וְאֵינֶנָּה יוֹדַעַת לִמְצֹא?
*******************
מִפִּי אֵל מִפִּי אֵל יְבֹרַךְ כָּל יִשְׂרָאֵל
 
אֵין אַדִּיר כַּה' וְאֵין בָּרוּךְ כְּבֶן עַמְרָם
אֵין גְּדוֹלָה כַּתּוֹרָה וְאֵין דּוֹרְשָׁהּ כְּיִשְׂרָאֵל

אֵין הָדוּר כַּה' וְאֵין וָתִיק כְּבֶן עַמְרָם
אֵין זַכָּאָה כַּתּוֹרָה וְאֵין חוֹמְדָהּ כְּיִשְׂרָאֵל
 
אֵין טָהוֹר כַּה' וְאֵין יָשָׁר כְּבֶן עַמְרָם
אֵין כְּבוּדָה כַּתּוֹרָה וְאֵין לוֹמְדָהּ כְּיִשְׂרָאֵל

מִפִּי אֵל...

אֵין מֶלֶךְ כַּה' וְאֵין נָבִיא כְּבֶן עַמְרָם
אֵין סְמוּכָה כַּתּוֹרָה וְאֵין עוֹזְרָהּ כְּיִשְׂרָאֵל  

אֵין פּוֹדֶה כַּה' וְאֵין צַדִּיק כְּבֶן עַמְרָם  
אֵין קְדוֹשָׁה כַּתּוֹרָה וְאֵין רוֹחֲשָׁהּ כְּיִשְׂרָאֵל  

אֵין שׁוֹמֵר כַּה' וְאֵין שָׁלֵם כְּבֶן עַמְרָם  
אֵין תְּמִימָה כַּתּוֹרָה וְאֵין תּוֹמְכָהּ כְּיִשְׂרָאֵל 

מִפִּי אֵל...
*******************
מַפְלִיג מַלָּח, מַפְלִיג הַרְחֵק,
הַיָּם שָׁחוֹר וָקַר,
אַךְ בְּלִבּוֹ בּוֹעֵר, דּוֹלֵק
הַצֶּלֶם הַיָּקָר...

וְשָׁר הוּא שִׁיר עַל יָם סוֹעֵר,
וְעַל כּוֹכָב הוּא שָׁר
וְעוֹד עַל לֵב אֶחָד בּוֹעֵר
שֶׁעַל הַחוֹף... נִשְׁאַר...

וְעַל עֵינַיִם שָׁר הַשִּׁיר,
וְעַל תַּלְתַּל-זָהָב,
וְעַל בַּיִת חַם שֶׁבּוֹ הִשְׁאִיר
אֶת זוֹ אֲשֶׁר אָהַב...

גּוֹנְחִים גַּלִּים וּמִתְנַפְּצִים - 
הַיָּם דִּינוֹ יִגְזֹר...
עֲזֹר נָא, אֵל, לָאַמִּיצִים
לָשׁוּט וְגַם לַחֲזֹר.


*******************
מִפְּנֵי מָה, מִפְּנֵי מָה
יוֹרְדָה הַנְּשָׁמָה
מֵאִיגְרָא רָמָא
לְבֵירָא עֲמִיקְתָּא?

יְרִידָה 
צֹרֶךְ עֲלִיָּה הִיא.
*******************
חֲבֵרַי, מִי יוֹדֵעַ
מַה מָצָאתִי בָּרְחוֹב?
לֹא פְּרוּטָה, ְלֹא מַטְבֵּעַ
מָצָאתִי בָּרְחוֹב.

לֹא עָלֶה וְלֹא פֶּרַח,
לֹא כַּפְתּוֹר מְנַצְנֵץ,
מָצָאתִי בַּדֶּרֶךְ
מִתַּחַת לָעֵץ.

חֲתִיכָה שֶׁל שָׁמַיִם
מָצָאתִי בָּרְחוֹב,
בִּשְׁלוּלִית הַמַּיִם
מוּל הָעֵץ שֶׁבָּרְחוֹב.

חֲתִיכָה שֶׁל שְׁמֵי תְּכֵלֶת
עֲמֻקָּה וּצְלוּלָה
כָּךְ, פָּשׁוּט, הִיא מֻטֶּלֶת
בַּשְּׁלוּלִית הַגְּדוֹלָה

וְגַם קֶרֶן שׁוֹבֶבֶת
שַׁבְרִירִים-שַׁבְרִירִים
בַּשְּׁלוּלִית מְהַבְהֶבֶת
לְרַגְלֵי הָעוֹבְרִים

וְאוֹרוֹת הָעֵינַיִם
וּמַה טוֹב לִי, מַה טוֹב:
חֲתִיכָה שֶׁל שָׁמַיִם
מָצָאתִי בָּרְחוֹב!



*******************
חַת, חַת וּתְרֵי, שְׂמֹאלָה, רֶגֶל הָרֵם!
רֶגֶל לַמִּצְעָד הָרֵם!
חַת, חַת וּתְרֵי, שְׂמֹאלָה, רֶגֶל הָרֵם!
הַשִּׁלְטוֹן לַהֲמוֹנֵי הַפּוֹעֲלִים!
מִכָּל מִכְשׁוֹל פֹּה לֹא נָזוּז, לֹא נָזוּז
כִּי לָנוּ, לָנוּ הָעֱזוּז
מֵרֹאשׁ חוּצוֹת שִׁלְטוֹן הַיּוֹם
לַהֲמוֹנֵי הַפְּרוֹלֶטָרִיּוֹן!
*******************
אֶבְרוֹתֶיךָ הָרֵם, שַׂרְעַפֵּנוּ,
טוּסָה נָא לִגְבוּלָהּ שֶׁל אַרְצֵנוּ,
אֶל הָרֶיהָ וְאֶל עֲמָקֶיהָ,
וּמְסֹר נָא שָׁלוֹם לַמְּכוֹרָה,
לַיַּרְדֵּן עַל פְּלָגָיו שָׁם נוֹבֵעַ,
לַצְּרִיחִים שֶׁל צִיּוֹן הַמְּנֻצַּחַת,
לָךְ, מוֹלֶדֶת, בְּרָכָה מִשְׁתַּלַּחַת
מִבָּנַיִךְ, יוֹשְׁבֵי בַּשִּׁבְיָה.

כִּנּוֹרוֹת בִּדְמָמָה פֹּה תָּלִינוּ,
אֵין עוֹד כֹּחַ-הַזֶּמֶר בְּפִינוּ,
לֹא נוּכַל עוֹד הַפְצִיחַ שְׂפָתַיִם
כָּל עוֹד אָנוּ יוֹשְׁבִים בַּנֵּכָר.
מַעְיָנֵנוּ אַךְ בִּירוּשָׁלַיִם
וּבַלֵּב אַךְ קִינַת הִי וָנֹהַּ,
עַד אֵלַיִךְ, צִיּוֹן, שׁוּב נָבוֹאָה
וּמִזְמוֹר אָז כְּקֶדֶם יוּשַׁר.
*******************
יוֹסִי בַּכִּנּוֹר,
פֵּסִי בַּתֹּף,
משֶׁה בַּחֲצוֹצְרָה –
וְהָמָה הָרְחוֹב.

וּבָאוּ לַחֲתֻנָּה
נָשִׁים וָטָף,
יֵצְאוּ בַּמְּחוֹלוֹת
וְיִמְחֲאוּ כָּף.


*******************
יוֹסִי בַּכִּנּוֹר,
פֵּסִי בַּתֹּף,
משֶׁה בַּחֲצוֹצְרָה –
וְהָמָה הָרְחוֹב.

וּבָאוּ לַחֲתֻנָּה
נָשִׁים וָטָף,
יֵצְאוּ בַּמְּחוֹלוֹת
וְיִמְחֲאוּ כָּף.

*******************
אַל תְּבַקְּשִׁי בְּנִיר וָיַעַר!
אֵינֶנִּי שָׁם, חֲבִיבָתִי.
בְּכוּר עַבְדוּת, עָמָל וָצַעַר
שָׁם מְקוֹם מְנוּחָתִי!

אַל תְּבַקְּשִׁי אֵי דְּרוֹר יָרִיעַ!
אֵינֶנִּי שָׁם, חֲבִיבָתִי.
בַּרְזֶל כְּבָלִים צְלִילוֹ יַשְׁמִיעַ
שָׁם מְקוֹם מְנוּחָתִי!

אַל תְּבַקְּשִׁי עַל יָד מִזְרֶקֶת
אֵינֶנִּי שָׁם, חֲבִיבָתִי.
בִּנְוֵה דִּמְעָה וְשֵׁן חוֹרֶקֶת
שָׁם מְקוֹם מְנוּחָתִי!

וְאִם אָמְנָם תֶּאֶהֱבִינִי
לְכִי הֲלוֹם, חֲבִיבָתִי.
וְאֶל לִבֵּךְ, אָנָּא אַמְּצִינִי,
פֹּה בִּמְקוֹם מְנוּחָתִי!
*******************
מִקּוּסְטִינָה עַד רֹאשׁ פִּנָּה
וּמָה אִכְפַּת לִי?
מֵרֹאשׁ פִּנָּה עַד קוּסְטִינָה
וּמַה נִּצְרָךְ לִי?

הָאַמְתַּחַת עַל הַשֶּׁכֶם
וּמָה אִכְפַּת לִי?
מְעַט עֲנָבִים וּפַת לֶחֶם
וּמַה נִּצְרָךְ לִי?

מִקּוּסְטִינָה...

אִם אֵין פֹּה עֲבוֹדָה
וּמָה אִכְפַּת לִי?
נִשְׁמָתִי לֹא בּוֹדֵדָה
וּמַה נִּצְרָךְ לִי?

מִקּוּסְטִינָה...

כֹּה קָשִׁים חַיֵּי מַחְצָבוֹת
וּמָה אִכְפַּת לִי?
מַחְשָׁבוֹת עַל אֶרֶץ אָבוֹת
וּמַה נִּצְרָךְ לִי?

מִקּוּסְטִינָה...

הַךְ הָאֶבֶן, הַךְ הָאֶבֶן
וּמָה אִכְפַּת לִי?
יֵשׁ בַּלַּיְלָה מַצַּע תֵּבֵן
וּמַה נִּצְרָךְ לִי?

מִקּוּסְטִינָה...

אוֹי, מַר תִּבְכֶּה הַשְּׁמָמָה
וּמָה אִכְפַּת לִי?
בְּזֵעָתִי אֶשַּׁק אֲדָמָה
וּמַה נִּצְרָךְ לִי?

מִקּוּסְטִינָה...

יוֹתֵר דֹּחַק – יוֹתֵר קַדַּחַת
וּמָה אִכְפַּת לִי?
שַׁפְרִיר תְּכֵלֶת רוֹם וְתַחַת
וּמַה נִּצְרָךְ לִי?

מִקּוּסְטִינָה...

יֹאמַר אִישׁ: פֹּה טוֹב אוֹ רַע
וּמָה אִכְפַּת לִי?
בְּעָצְבִּי אֶרְקֹד "הוֹרָה"
וּמַה נִּצְרָךְ לִי?

מִקּוּסְטִינָה...

יָבוֹא זְמַן, יָבוֹא יוֹם...
וּמָה אִכְפַּת לִי?
אֲנִי חָלוּץ חַי בַּחֲלוֹם
וּמַה נִּצְרָךְ לִי?

מִקּוּסְטִינָה...
*******************
מִקְטַרְתִּי לִי, תִּפְאַרְתִּי לִי
תְּמוֹל הֶעֱלֵית עוֹד קְטֹרֶת
אִשְׁתִּי זְרָקַתֵּךְ בַּכִּירַיִם
עָלִית בָּאֵשׁ כִּנְעֹרֶת

קְנוֹת מִקְטֹרֶת חֲדָשָׁה
יָצָאתִי לִי הַשּׁוּקָה
וְהִנֵּה לִקְרָאתִי
אִשְׁתִּי – צָרָה וּמְצוּקָה!

קְנוֹת מִקְטֹרֶת חֲדָשָׁה
לְעִיר אַחֶרֶת בָּאתִי
וְהִנֵּה לִקְרָאתִי
אִשְׁתִּי אַךְ טוֹב לוּ מַתִּי!

הָאִשָּׁה וְהַמִּקְטֹרֶת
נְחוּצוֹת הַשְּׁתַּיִם
וְלוּ, אִשְׁתִּי, הָיִית מִקְטֹרֶת,
אֲהַבְתִּיךְ כִּפְלַיִם!
*******************
מִקְּצוֹת הַיָּם פִּתְאוֹם שָׁרַק
אֶחָד נִסְתָּר וְאוֹר זָרַק
מִבֶּטֶן-עָב שְׁחֹרָה מְאוֹד
וְאַחֲרָיו עוֹד אוֹר וָאוֹר.

פִּתְאוֹם נִשְׁמָע מֵהַמֶּרְחָק
גַּם קוֹל אַדִּיר חָזָק חָזָק
הוֹי, מִי רוֹדֵף? וְאַחַר מִי?
וּפֶתַע קוֹל. וּפֶתַע דְּמִי.

הוֹי, מִי מַדְלִיק בְּגַפְרוּרִים
אֶת הַשְּׁחָקִים הָאֲפֹרִים?
הוֹי, מִי יוֹרֵק זִיקִים זִיקִים,
כָּל זִיק וָזִיק אַלְפֵי חִצִּים?

בִּשְׁמֵי הַסְּתָו וַדַּאי יִשְׂחַק
בְּכַדּוּרִים אֶחָד עֲנָק
הִנֵּה יִרְדֹּף, יָרוּץ, יִרְעַם
בְּכַדּוּרָיו גַּם פֹּה, גַּם שָׁם.

הִנֵּה מִזְרָח, הִנֵּה מַעֲרָב
רַק הַךְ וְהַך וְהַךְ וְהַךְ
הִנֵּה צָפוֹן, הִנֵּה דָּרוֹם
וּמִי יוּכַל אֱמֹר לוֹ דֹּם?

הִנֵּה מִפִּיו אֵשׁ אֵשׁ יָרַק
כַּדּוּר גָּדוֹל הַרְחֵק זָרַק
זָרַק זָרַק וְשֵׁן חָרַק
בָּרָק, בָּרַק, בָּרַק, בָּרַק!
*******************
מַר מְיַלֶּלֶת הָרוּחַ,
חֹשֶׁךְ עָטַף הַיְּקוּם.
הַחֹרֶף צוֹעֵד כֹּה בָּטוּחַ
הַטֶּבַע קוֹדֵר, עָגוּם.

נָשְׁרוּ הֶעָלִים
שׁוּב פַּעַם חָלְפָה שָׁנָה.
בַּלֵּב גַּעְגּוּעִים
אָנָּה אָבִיב פָּנָה?
*******************
לֵיל קֶסֶם וְנֹגַהּ יָרֵחַ
וַהֲרָרִים רְחוֹקִים
שָׂדוֹת לְלֹא גְּבוּל תִּשְׂתָּרַעְנָה
וְיַעֲרוֹת עַד נָמִים

יָמִין הַכִּנֶּרֶת מַכְחֶלֶת
מִשְּׂמֹאל הָאַרְבֵּל מִתַּמֵּר
וְזֶרֶם שֶׁל מַיִם קוֹלֵחַ
בְּדִמְמַת לַיִל זוֹהֵר.
*******************
בְּתֵימָן, הוֹ בְּתֵימָן
שָׁם שׁוֹכֵן לוֹ כְּפָר קָטָן
וּבַכְּפָר יֵשׁ יְהוּדִים
עֲנִיִּים וּמְרוּדִים,
אֵין שָׁם כְּבִישׁ וְאֵין רַכֶּבֶת
לֹא קוֹלְנוֹעַ, לֹא בֵּית עַם
וּבִקְצֵה הַכְּפָר יוֹשֶׁבֶת
כָּל מִשְׁפַּחַת מְשֻׁלָּם
וְחוֹלְמִים הֵם עַל מָשִׁיחַ
שֶׁיּוֹפִיעַ עִם חֲמוֹר,
עַד שֶׁבָּא לַכְּפָר שָׁלִיחַ
וְהֵבִיא כָּזֶה מִזְמוֹר:

יְבֹרָךְ בָּזֶה מַרְבַד הַקְּסָמִים
הָעוֹבֵר מִדְבָּרִיּוֹת וְיַמִּים,
הַפּוֹדֶה וְגוֹאֵל
אֶת הָעָם יִשְׂרָאֵל
וּמֵבִיא לְחוֹף מִבְטַחִים
אֶת הָעָם עַל מַרְבַד הַקְּסָמִים!

נִכְנְסוּ אֶחָד אֶחָד
בְּשִׂמְחָה, בְּלֵב נִפְחָד,
הַמַּרְבָד מָלֵא, דָּחוּס
וְהַחֵצִי עוֹד בַּחוּץ,
מַה לַעֲשׂוֹת, אֵל בַּשָּׁמַיִם
הֵן צְרִיכִים לָטוּס כֻּלָּם!
אָז הִזְמִינוּ מַרְבַדַּיִם
לְמִשְׁפַּחַת מְשֻׁלָּם.
מְשֻׁלָּם אִמְרָה הִשְׁמִיעַ
לַשָּׁטִיחַ הַמְּעוֹפֵף,
זֶה אוֹתוֹ אוֹתוֹ מָשִׁיחַ
(אֲבָל) הַחֲמוֹר רַק הִתְחַלֵּף!

יְבֹרָךְ בָּזֶה מַרְבָד הַקְּסָמִים...
*******************
מַרְגָּלִית מְצַפְצְפִים עָלַיִךְ
*******************
מַרְגָּנִית חִנָּנִית,
יֹפִי לָךְ כּוֹתֶרֶת!
כָּל עַלְעַל בַּמַּעְגָּל
קֶרֶן אוֹר זוֹהֶרֶת. 

יֹפִי, יֹפִי, כֹּה פִּרְחִי נָא!
וְכַשֶּׁמֶשׁ כֵּן זִרְחִי נָא! 
לֵב כָּל יֶלֶד תְּשַׂמְּחִי נָא –
מַרְגָּנִית הַחֵן!

מַרְגָּנִית כַּשָּׁפִית
כֶּתֶר פָּז חוֹבֶשֶׁת.
לִי, לָה, לוֹ, "כֵּן" אוֹ "לֹא" 
לָנוּ מְנַחֶשֶׁת.

נַחַשׁ, נַחַשׁ, נַחֲשִׁי נָא!
לַחַשׁ, לַחַשׁ, לַחֲשִׁי נא!
"כֵּן" אוֹ "לֹא" מַהֵר עֲנִי נָא –
מַרְגָּנִית הַחֵן!
*******************
מֶרֶד כּוּשִׁים יֵשׁ בְּקוּבָּה,
הִתְקוֹמְמוּת שֶׁל עֲבָדִים –
הוֹטֶנְטוֹטִים, גּ'וּלִיכַּפְרִים,
אִינְדִיאָנִים וְכוּשִׁים.
הוּמְבָּה לָה הוּמְבָּה...

בַּמַּחֲנֶה בִּדְרוֹם הָעִיר,
בְּבֵית רֹאשׁ הַשֶּׁבֶט גַּם
מִשְׁתֶּה גָּדוֹל יֵשׁ לַכּוּשִׁים,
הֵם שָׁם צוֹלִים בְּנֵי אָדָם.
הוּמְבָּה לָה הוּמְבָּה...

מְבֻשָּׁל בְּשֶׁמֶן קִיק
הֵם אוֹכְלִים הַחֲזִירִים,
וְאַחַר כָּךְ מַה מַּזִּיק?
הֵם מִתְיַשְּׁבִים עַל הַסִּירִים.
הוּמְבָּה לָה הוּמְבָּה...

בָּרְחוֹבוֹת יֵשׁ בָּרִיקָדוֹת,
עֲלֵיהֶן כּוּשִׁי צָעִיר,
הוּא צוֹעֵק וְגַם צוֹרֵחַ:
מֶרֶד כּוּשִׁים יֵשׁ בָּעִיר.
הוּמְבָּה לָה הוּמְבָּה...

כָּכָה נִלְחֲמוּ הַכּוּשִׁים
שָׁבוּעוֹת לְאֵין מִסְפָּר.
מֶרֶד כּוּשִׁים יֵשׁ בְּקוּבָּה,
הֵם כָּבְשׁוּ אֶת הַמִּבְצָר.
הוּמְבָּה לָה הוּמְבָּה...
*******************
מֶרְחַב שָׂדֶה וִירַק עֵצִים,
יְלָדִים נוֹשְׂאִים אֵת,
שָׁם הָרַבִּי לַתַּלְמִידִים
מוֹרֶה אָלֶ"ף-בֵּי"ת.

עֵץ זֶה – אָלֶ"ף, 
עֵץ זֶה – בֵּי"ת הוּא
אַף הַגִּימֶ"ל – עֵץ,
אוֹתוֹת עֵצִים בְּסֵפֶר יָרֹק
רָחָב עַד אֵין קֵץ!

זֹאת הַתּוֹרָה, יַלְדֵי חֶמֶד,
לִמְדוּ, שִׁמְרוּ-נָא,
נִטְעוּ, זִרְעוּ זֹאת הָאָרֶץ,
תּוֹר הָאָבִיב בָּא.

זֹאת הָאָרֶץ הִרְווּ אָבוֹת
זֵעָה, חֵלֶב, דָּם –
יָבוֹא אָבִיב תִּפְרַח כֻּלָּהּ
יִפְרַח גַּם הָעָם.

זֹאת הַתּוֹרָה, שָׁבֵי גּוֹלָה,
כֻּלְּכֶם שִׁמְרוּ-נָא,
נִטְעוּ, זִרְעוּ זֹאת הָאָרֶץ,
תּוֹר הָאָבִיב בָּא.

עֵץ זֶה – אָלֶ"ף, 
עֵץ זֶה – בֵּי"ת הוּא
אַף הַגִּימֶ"ל – עֵץ,
אוֹתוֹת עֵצִים בְּסֵפֶר יָרֹק
רָחָב עַד אֵין קֵץ!

*******************
עוֹד שַׂר תִּשְׁרֵי אֵיתָן יִמְלֹךְ,
סְבִיבוֹתָיו סֻכּוֹת –
‏וּמַר חֶשְׁוָן הִנֵּה יִדְרֹךְ 
עַל שְׁדֵמוֹת סְדוּקוֹת.

בְּרַעַם בָּא, בִּבְרַק דִּי נוּר,
רָכוּב עַל סוּס – עָנָן,
מַצְלִיף-מַזְלִיף עַל שְׂדֵה הַבּוּר,
עַל עֲזוּבַת הַגַּן. 
‏
וּמִדַּפֵּק הוּא עַל תְּרִיס
וּמְקַשְׁקֵשׁ עַל גַּג,
כְּמוֹ יִקְרָא, כְּמוֹ יַכְרִיז:
"הַקֵּץ לִימֵי הֶחָג!" 

וּכְמוֹ יַזְכִּיר: "הוֹ, בֶּן-אָדָם,
לָעֲבוֹדָה עֵת צֵאת!
מִי אֶל יַלְקוּט, מִי אֶל סַדָּן,
מִי אֶל מַעְדֵּר וְאֵת!"‏
*******************
עַל חוֹף כִּנֶּרֶת
הִכַּרְתִּי גְּבֶרֶת
יְפֵהפִיָּה מְאֹד
חִבַּקְתִּיהָ גַּם נְשַׁקְתִּיהָ
__ נְשִׁיקָה כָּזֹאת 

________
וּבְלִי _____
הָיְתָה מִרְיָם בִּרְשׁוּתִי
______ כְּלָל
הֵן זֶה לֹא רַעַל
______ אֲהוּבָתִי

זוֹ הַפַּעַם רִאשׁוֹנָה הִיא
זוֹ רִאשׁוֹנָה הִיא בְּחַיָּי
לֹא אֶשְׁכַּח אוֹתָהּ לָנֶצַח
__ הָאֱלֹהִים ____
שְׁתֵּי עֵינַיִם רְשָׁפִים לָהּ
וּשְׂפָתַיִם בָּשְׂמֵי מוֹר
עֵינַיִם מַרְגָּלִיּוֹת הֵן
עַל מַה אוֹסִיפָה עוֹד

עַל שְׂפַת הַיָּם 
עָמְדָה לָהּ מִרְיָם
וְקוֹלָהּ נָתְנָה בְּשִׁיר
[בּוֹאָה] ______ [הֵנָּה]
___________
כָּל הָעוֹלָם חַ[צִיר?]
אֶל נָא תִּתְבַּיֵּשׁ
כְּיֶלֶד בֶּן שֵׁשׁ
שָׁרָה אֵלַי מִרְיָם
חִבַּקְתִּיהָ גַּם נְשַׁקְתִּיהָ
מַה זֶה לֹא עָשִׂיתִי הַפַּעַם

[פזמון כלי]

זוֹ הַפַּעַם...


*******************
זֶה הָיָה בְּעַדֶן לִפְנֵי יֶרַח,
רוּחַ עַל תֵּימָן בַּלֵּיל בָּכָה.
הִתְפַּלַּלְנוּ אֶת תְּפִלַּת הַדֶּרֶךְ
וְיָצָאנוּ כָּל הַמִּשְׁפָּחָה.

אֶת הַפִּתָּה בַּתַּרְמִיל צָרַרְנוּ
וְשָׁאַבְנוּ מַיִם מִן הַבְּאֵר,
וּבְשׁוּרָה כֻּלָּנוּ הִסְתַּדַּרְנוּ
וּבַדֶּרֶךְ זֶה אֶת זֶה סָפַרְנוּ,
אִם כֻּלָּנוּ יֵשׁ - וּמִי חָסֵר.

יֵשׁ אַבָּא מוֹרִי נִסִּים, יְרַחֵם הַשֵּׁם,
וְיֵשׁ נִסִּימָה הָאֵם, יְרַחֵם הַשֵּׁם,
וְיֵשׁ נְחֶמְיָה, 
גְּדַלְיָה, 
זְכַרְיָה 
וְעַזַּנְיָה -
סַלִּים, 
סְעַדְיָה, 
מִיכָאֵל, 
חָנָן-חֲנַנְיָה.

יָא, יְרֹחַם וְרַחֲמִים,
בָּרוּךְ הַשֵּׁם, תְּאוֹמִים,
וְהַתִּינוֹק שָׁלוֹם 
הַצּוֹחֵק בַּחֲלוֹם,
וַאֲנִי אֲחוֹתוֹ מִרְיָם,
וְהַחֲמוֹר הַקָּטָן בִּלְעָם, 
וְהַחֲמוֹר הַקָּטָן בִּלְעָם.

כֹּה הָלַכְנוּ בִּפְסִיעָה טוֹפֶפֶת,
וּפִתְאוֹם הַמִּינִיסְטֶר הָאַנְגְּלִי
יָא, רָאָה אוֹתָנוּ בְּמִשְׁקֶפֶת
וְצָעַק הַמִּינִיסְטֶר: אוֹיָה לִי.
 
וְצִוָּה הַמִּינִיסְטֶר לַקַּוָּסִים:
הֲבִיאוּם לִי הֵנָּה, מֵת אוֹ חַי.
וּבְאַנְגְּלִית עָנוּ לוֹ הַקַּוָּסִים –
טוֹב, חַבּוּבּ – עָנוּ לוֹ הַקַּוָּסִים,
וְרָקְדוּ וְשָׁרוּ עַד בְּלִי דַּי:

נִתְפֹּס אֶת מוֹרִי נִסִּים, בְּעֶזְרַת הַשֵּׁם,
וְאֶת נִסִּימָה הָאֵם, בְּעֶזְרַת הַשֵּׁם,
וְאֶת נְחֶמְיָה, 
גְּדַלְיָה, 
זְכַרְיָה 
וְעַזַּנְיָה -
סַלִּים, 
סְעַדְיָה, 
מִיכָאֵל, 
חָנָן-חֲנַנְיָה.

יַא, יְרֹחַם וְרַחֲמִים,
בָּרוּךְ הַשֵּׁם, תְּאוֹמִים,
וְהַתִּינוֹק שָׁלוֹם 
הַצּוֹחֵק בַּחֲלוֹם,
וְאֶת זוֹ אֲחוֹתוֹ מִרְיָם,
וְהַחֲמוֹר הַקָּטָן בִּלְעָם, 
וְהַחֲמוֹר הַקָּטָן בִּלְעָם.

אֲבָל אָנוּ אַרְצָה בְּלֵיל פַּחַד
בָּאנוּ וַנִּשַּׁק אֶת עֲפָרָהּ.
וְעַכְשָׁו בָּעִיר כֻּלָּנוּ יַחַד
מְטַיְּלִים אֲנַחְנוּ בְּשׁוּרָה.
 
וְהָעִיר דּוֹהֶרֶת מְשַׁקְשֶׁקֶת
וְצוֹעֵק הַכֹּל: עִבְרוּ נָא חִישׁ!
אַךְ שׁוֹטֵר מֵרִים יָדוֹ בְּשֶׁקֶט
וְהַתְּנוּעָה לַחֲצִי שָׁעָה נִפְסֶקֶת –
כִּי עוֹבְרִים אֲנַחְנוּ אֶת הַכְּבִישׁ...

עוֹבֵר לוֹ מוֹרִי נִסִּים, בְּעֶזְרַת הַשֵּׁם,
אַחֲרָיו נִסִּימָה הָאֵם, בְּעֶזְרַת הַשֵּׁם,
עוֹבְרִים נְחֶמְיָה, 
גְּדַלְיָה, 
זְכַרְיָה 
וְעַזַּנְיָה -
סַלִּים, 
סְעַדְיָה, 
מִיכָאֵל, 
חָנָן-חֲנַנְיָה.

יַא, יְרֹחַם וְרַחֲמִים,
בָּרוּךְ הַשֵּׁם, תְּאוֹמִים,
וְהַתִּינוֹק שָׁלוֹם 
הַצּוֹחֵק בַּחֲלוֹם,
וַאֲנִי אֲחוֹתוֹ מִרְיָם,
וְהַחֲמוֹר הַקָּטָן בִּלְעָם, 
וְהַחֲמוֹר הַקָּטָן בִּלְעָם.

כַּאֲשֶׁר הַשַּׁעַר יִפָּתֵחַ
וְעַל עִיר צִיּוֹן יוֹפִיעַ אוֹר,
קָהוָוה הֵם יִשְׁתּוּ בְּלֵיל יָרֵחַ,
כָּל הַמַּנְהִיגִים בְּהַר-הַמּוֹר.
 
זֶה אֶל זֶה יֹאמְרוּ הֵם: אֵיךְ נִצַּחְנוּ?
מִי נִצֵּחַ אֶת שׂוֹנְאֵי צִיּוֹן?
וּפִתְאוֹם יִרְאוּ הֵם אֶת אֲנַחְנוּ
וְאֶת כָּל הַדֶּרֶךְ שֶׁהָלַכְנוּ
וּבְחִיּוּךְ יֹאמְרוּ הֵם: זֶה נָכוֹן...

נִצַּחַ מוֹרִי נִסִּים, בְּעֶזְרַת הַשֵּׁם,
וְגַם נִסִּימָה הָאֵם, בְּעֶזְרַת הַשֵּׁם,
נִצְּחוּ נְחֶמְיָה, 
גְּדַלְיָה, 
זְכַרְיָה 
וְעַזַּנְיָה -
סַלִּים, 
סְעַדְיָה, 
מִיכָאֵל, 
חָנָן-חֲנַנְיָה.

יַא, יְרֹחַם וְרַחֲמִים,
בָּרוּךְ הַשֵּׁם, תְּאוֹמִים,
וְהַתִּינוֹק שָׁלוֹם 
הַצּוֹחֵק בַּחֲלוֹם,
וַאֲנִי אֲחוֹתוֹ מִרְיָם,
וְהַחֲמוֹר הַקָּטָן בִּלְעָם, 
וְהַחֲמוֹר הַקָּטָן בִּלְעָם.
*******************
וַאֲנִי הַמִּסְכֵּן מֶרְכַּז עֲלִיָּה,
מֻכְרָח לְקַבֵּל חֲלוּצִים.
בָּאִים בְּמֵאוֹת בְּכָל אֳנִיָּה,
אֵין כְּבָר מָקוֹם בְּבֵית הָעוֹלִים.

אוֹי וַאֲבוֹי חֲלוּצִים'לַאךְ,
צַר לִי עֲלֵיכֶם,
אַךְ מַה בְּיָדִי לַעֲשׂוֹת.
הַהַנְהָלָה הַצִּיּוֹנִית,
אֵינֶנָּה נַעֲנֵית
אֵין כֶּסֶף אֵין עֲבוֹדָה.

כָּל חָלוּץ וְחָלוּץ מַרְאֶה תְּעוּדָה,
וְכֶסֶף מִמֶּנִּי דּוֹרֵשׁ.
דּוֹרֵשׁ לֶאֱכוֹל, דּוֹרֵשׁ עֲבוֹדָה,
וַאֲנִי הַמִּסְכֵּן רַק לוֹחֵשׁ.

אוֹי וַאֲבוֹי חֲלוּצִים'לַאךְ,
צַר לִי עֲלֵיכֶם,
אַךְ מַה בְּיָדִי לַעֲשׂוֹת.
הַהַנְהָלָה הַצִּיּוֹנִית
אֵינֶנָּה נַעֲנֵית
אֵין כֶּסֶף אֵין עֲבוֹדָה.


*******************
שֶׁמֶשׁ אָבִיב נָטָה יָמָּה
עַד לִקְצוֹת שָׁמַיִם
זִיו חַכְלִילִי הֻצַּק שָׁמָּה
תַּאֲוָה לָעֵינַיִם.
 
סָבִיב תִּשְׁלֹט שַׁלְוַת הַשְׁקֵט
עָלֶה בַּל יִתְעוֹרֵר,
עַל רֹאשׁ גַּבְנוּן בָּדָד, דּוּמָם
יוֹשֵׁב לוֹ הַמְּשׁוֹרֵר.

סָבִיב תִּשְׁלֹט שַׁלְוַת הַשְׁקֵט
הַס, קוֹל מַשַּׁק כָּנָף
רוּחַ צַח עַל פָּנַי עָבַר
יִגַּע גַּם כָּל עָנָף.
 
הִיא, חֲסִידָה חַשְׁרַת אֵבֶר,
זַכַּת גֵּו כַּסֹּלֶת
שָׁם בַּמְּחוּגָה הָלְאָה, מַעְלָה
תֶּחֱצֶה יָם הַתְּכֵלֶת.

מַה נָּעַמְתָּ, תּוֹר הָאָבִיב!
הוֹדְךָ מִי יַשְׁמִיעַ?
תִּקְווֹת אֱנוֹשׁ כִּי תָּבֹאנָה
יוֹם אֶל יוֹם יַבִּיעַ.
 
רוּחַ נוֹאָשׁ יָשׁוּב יֶחִי
יַחְשֹׁב רֹב מַחְשָׁבוֹת
יִשְׁכַּח מֹרֶךְ, רִפְיוֹן גֵּווֹ
יִשְׁאַף אַךְ נִשְׂגָּבוֹת.

הָהּ, מִי יִתֵּן כַּנְפֵי יוֹנָה
לִי, גַּם לִי תּוֹלֵעָה
אוֹ כְּאָדָם לוּ רַק חָפְשִׁי
אֵשֵׁב אוֹ אֵצֵאָה.
 
אָז אָעוּפָה, אֶסַּע קֵדְמָה
שָׁם שָׁר, מֵת הַלֵּוִי
שָׁם עַל שַׁדְמוֹת בָּר וָפֶרִי
חִישׁ יֵחָשֵׂךְ כְּאֵבִי.

שָׁם עַל שַׁדְמוֹת בָּר וָפֶרִי
אֶעֱבֹד גַּם אָנֹכִי
אֶעֱבֹד, אָשִׁיר, אֶשְׁאַף רוּחַ
אוּלַי יָשׁוּב כּוֹחִי.
 
אֲוִיר אַרְצֵךְ, חַיֵּי נֶפֶשׁ
יָעִיר בִּי הִגָּיוֹן
מַחֲזוֹת נֹעַם, מַחֲזוֹת קֹדֶשׁ
אֶרְאֶה בְּחִזָּיוֹן.

אֶשְׁכַּח עֻצְבִּי, תּוּגַת נַפְשִׁי
עַל תִּקְווֹתַי כָּלוּ
יָמִים טוֹבִים, חַיֵּי שֶׁקֶט
נֶגְדִּי עוֹד יִצְהֲלוּ.
 
אַיֵּךְ, אַיֵּךְ אַדְמַת קֹדֶשׁ
רוּחִי לָךְ הוֹמִיָּה
לוּ גַּם אַתְּ גַּם אֲנִי יַחְדָּיו
נָשׁוּב עוֹד לִתְחִיָּה!

*******************
אֶל הָרְחוֹב מֹשֶׁה יָצָא
וּבַגֶּשֶׁם הִתְהַלֵּךְ
שׁוּם חָבֵר הוּא לֹא מָצָא
רַק נִרְטַב וְהִתְלַכְלֵךְ.

לוֹ אִמּוֹ קָרְאָה: הוֹ, בּוֹאָה
פֶּן תֶּחֱלֶה וְתִצְטַנֵּן;
לָרוֹפֵא אֲזַי אֶקְרָאָה
רְפוּאָה לְךָ יִתֵּן.

לֹא שָׁמַע מֹשֶׁה לְאִמָּא
וְחָלָה וְהִצְטַנֵּן,
וְעַתָּה – בַּבַּיִת, פְּנִימָה
לְבַדּוֹ יִשְׁכַּב מִסְכֵּן.
*******************
דּוּמָם שָׁטָה תֵּבָה קְטַנָּה
עַל הַיְּאוֹר הַזַּךְ,
וּבַתֵּבָה מֹשֶׁה הַקָּטָן,
יֶלֶד יָפֶה וָרַךְ.

הַס, הַגַּלִּים הַשּׁוֹבָבִים,
מֹשֶׁה הַקָּטָן פֹּה שָׁט.
לֹא יִטְבַּע, חָיֹה יִחְיֶה
יֶלֶד זֶה הַקָּט.
*******************
דּוּמָם שָׁטָה תֵּבָה קְטַנָּה
עַל הַיְּאוֹר הַזַּךְ,
וּבַתֵּבָה מֹשֶׁה הַקָּטָן,
יֶלֶד יָפֶה רַךְ.

וּמִלְּמַעְלָה זֹהַר תְּכֵלֶת
וּמִלְּמַטָּה יְאוֹר
וְהַשֶּׁמֶשׁ בַּשָּׁמַיִם
שׁוֹפְכָה הַרְבֵּה אוֹר.

הַס, הַגַּלִּים הַשּׁוֹבָבִים,
מֹשֶׁה הַקָּטָן שָׁט.
לֹא יִטְבַּע, חָיֹה יִחְיֶה
יֶלֶד זֶה הַקָּט.
*******************
צְלִיל, צְלִיל, צְלִיל!
מִצְנֶפֶת לִי וּגְדִיל!
אַל יָקוּם אִישׁ מִמְּקוֹמוֹ,
מִשְׂחַק פּוּרִים מַתְחִיל!

לה לה לה...

הַלֵּצָן: 
פַּנּוּ דֶּרֶךְ, הַטּוּ לַצָּד – 
הַמֶּלֶךְ בָּא עִם שַׁרְבִיט בַּיָּד!

אַחַת, שְׁתַּיִם, שָׁלוֹשׁ,
אֲנִי אֲחַשְׁוֵרוֹשׁ!
שַׁרְבִיט זָהָב לִי בַּיָּד
וְכֶתֶר עַל הָרֹאשׁ!

לְכֻלָּנוּ, לְכֻלָּנוּ
כֶּתֶר עַל הָרֹאשׁ!
כָּל אֶחָד מֵאִתָּנוּ
הוּא אֲחַשְׁוֵרוֹשׁ!

הַלֵּצָן:
הָרִימוּ זֵר, הָנִיפוּ זֵר – 
הִנֵּה בָּאָה מַלְכָּה אֶסְתֵּר!

מַלְכָּה אֶסְתֵּר אֲנִי,
וְזֵר זָהָב יֵשׁ לִי!
יוֹדְעִים אַתֶּם מִי דּוֹדִי?
מָרְדְּכַי הַיְּהוּדִי!

לְכֻלָּנוּ, לְכֻלָּנוּ
עַל רֹאשֵׁנוּ זֵר!
כָּל אַחַת מֵאִתָּנוּ
הִיא מַלְכָּה אֶסְתֵּר!

הַלֵּצָן: 
יַעֲמֹד, יַעֲמֹד, יַעֲמֹד – 
רַבִּי מָרְדְּכַי הַדּוֹד!

אֲנִי הוּא מָרְדְּכַי,
תְּכֵלֶת בְּגָדַי,
אָזְנֵי-הָמָן וְרַעֲשָׁנִים
הֵבֵאתִי לִילָדַי!

הַלֵּצָן: 
פַּנּוּ דֶּרֶךְ מִכָּאן וּמִכָּאן – 
יָבוֹא הָמָן! יָבוֹא הָמָן!

וְגַם אֲנִי אָשִׁיר!
הֵבֵאתִי סוּס אַבִּיר.
אֶת מָרְדְּכַי הַיְּהוּדִי
אַרְכִּיב בִּרְחוֹב הָעִיר!

כל הילדים: 
כָּכָה יֵעָשֶׂה לָאִישׁ אֲשֶׁר הַמֶּלֶךְ חָפֵץ בִּיקָרוֹ!
*******************
פַּעֲמוֹן מְצַלְצֵל: בֹּקֶר טוֹב וּמְבֹרָךְ
פּוֹקֵחַ עֵינָיו הַטָּלֶה הָרַךְ
אוֹרוֹת שַׁחֲרִית עָטְפוּ הֶהָרִים
אֶל שְׂדוֹת הַמִּרְעֶה בְּנֵי-צֹאן נוֹהֲרִים

זֹהַר, מֶרְחָב, רוּחוֹת וּצְלִילִים
צוֹעֵד הָרוֹעֶה וּמְחַלֵּל בַּשְּׁבִילִים
רוֹקְדִים לְשִׁירוֹ סְלָעִים וְאִילָן
כֶּבֶשׁ וָאַיִל צְלִיל-לִיל וְלִין-לָן
*******************
הָלוֹךְ הָלְכוּ הָעֵצִים
לִמְשֹׁחַ עֲלֵיהֶם מֶלֶךְ.

[קבלת פני הזית:]

הִקָּבְצוּ נָא,
הֵאָסְפוּ נָא
וְנִמְשַׁח עָלֵינוּ מֶלֶךְ.

הָלְאָה, הָלְאָה
כֹּה נֵלֵכָה
וְנַכְתִּירָה לָנוּ מֶלֶךְ.

לֹא נָנוּחַ
לֹא נִשְׁקֹטָה, 
עַד אִם נִבְחַר לָנוּ מֶלֶךְ.

אֶל הַזַּיִת
נְדַבֵּרָה
וְהָיָה עָלֵינוּ מֶלֶךְ.

[ויאמרו לזית:]
מָלְכָה עָלֵינוּ.

[ויאמר להם הזית:]
הֲחָדַלְתִּי אֶת דִּשְׁנִי 
אֲשֶׁר בִּי יְכַבְּדוּ אֱלֹהִים וַאֲנָשִׁים
וְהָלַכְתִּי לָנוּעַ עַל הָעֵצִים?

[העצים:]
הָלַךְ לוֹ הַזַּיִת וַיִּפֶן לָנוּ עֹרֶף; 
וְעַתָּה – בְּמִי נִבְחַר?
אֶל מִי נִפְנֶה? אָנָה אֲנַחְנוּ בָּאִים?

[אחד העצים:]
אַל נָא, אַחַי!
חִדְלוּ לָכֶם מִבֶּכִי! שְׂאוּ עֵינֵיכֶם: 
[אחדים מן העצים:] הַתְּאֵנָה לִקְרָאתֵנוּ!
[העצים כולם:] הַתְּאֵנָה לִקְרָאתֵנוּ.

[העצים:]
הִנֵּה, הִנֵּה הַתְּאֵנָה,
נְקַדְּמָה בִּרְנָנָה: 
בּוֹא תָּבוּא אֵלֵינוּ,
הִיא תִּמְלֹךְ עָלֵינוּ.

בּוֹאִי נָא, הַתְּאֵנָה!
וְעָלֵינוּ מָלְכִי נָא.
לָךְ לָעַד נַעֲבֹדָה,
לָךְ בְּשִׁיר נִרְקֹדָה.

[ויאמרו העצים לתאנה:]
לְכִי, אַתְּ מָלְכִי עָלֵינוּ

[ותאמר להם התאנה:]
הֶחָדַלְתִּי אֶת מָתְקִי
וְאֶת תְּנוּבָתִי הַטּוֹבָה
וְהָלַכְתִּי לָנוּעַ עַל הָעֵצִים?

[העצים:]
הָאָמְנָם תַּעַזְבִינוּ לְמַעֲצֵבָה
עַד מָתַי נְצַפֶּה לָךְ בְּאֶפֶס תִּקְוָה?

[התאנה:]
לֹא אֵלֵךְ לִי לָנוּעַ עַל הָעֵצִים!

[אחד העצים:]
הַגֶּפֶן, הַגֶּפֶן הוֹלְכָה לִקְרָאתֵנוּ!

[העצים:]
עוֹד יֵשׁ לָנוּ תִקְוָה!
הַגֶּפֶן, הַגֶּפֶן! לָךְ תְּשׁוּקָתֵנוּ. הַגֶּפֶן, הַגֶּפֶן!
בָּךְ נֶחָמָתֵנוּ. אַתְּ מָלְכִי. מָלְכִי עָלֵינוּ!
[ויאמרו העצים לגפן:] לְכִי, אַתְּ מָלְכִי עָלֵינוּ

[ותאמר להם הגפן:]
הֶחָדַלְתִּי אֶת תִּירוֹשִׁי
הַמְּשַׂמֵּחַ אֱלֹהִים וַאֲנָשִׁים
וְהָלַכְתִּי לָנוּעַ עַל הָעֵצִים?

[העצים:]
אֶל הָאָטָד, אֶל הָאָטָד,
אֶל הָאָטָד נֵלֵךְ כֻּלָּנוּ.

[ויאמרו כל העצים אל האטד:]
הוּא יִמְלֹךְ עָלֵינוּ, הוּא הָאָטָד,
הוּא הָאָטָד יִמְלֹךְ עָלֵינוּ.
לֵךְ אַתָּה מְלֹךְ עָלֵינוּ.

[ויאמר האטד אל העצים:]
אִם בֶּאֱמֶת אַתֶּם מוֹשְׁחִים
אוֹתִי לְמֶלֶךְ עֲלֵיכֶם,
בּוֹאוּ, חֲסוּ בְּצִלִּי; וְאִם אַיִן –
תֵּצֵא אֵשׁ מִן הָאָטָד
וְתֹאכַל אֶת אַרְזֵי הַלְּבָנוֹן.

[העצים:]
מִי אָטָד כִּי נַעַבְדֵנוּ?
לֹא יִמְלֹךְ זֶה עָלֵינוּ!
לֹא נִמְשַׁח עַלֵינוּ מֶלֶךְ.
לֹא יִהְיֶה מֶלֶךְ לָנוּ.

אֶת צַמַּרְתֵּנוּ אֶל עָל נָרִימָה
פֹּארוֹתֵנוּ יִשְׂתָּרֵגוּ
שׁוּב נִתְעָרֶה בַּעֲפַר אַדְמָתֵנוּ
בּוֹ נְשַׁלַּח אֶת שָׁרָשֵׁינוּ

לְכוּ וְנֵלְכָה לַגַּיְא וְלָהָר,
שָׁם נִפְרָחָה וְנָנוּב
קֶסֶם הַשָּׁוְא חָלַף וְעָבַר
לְאַדְמָתֵנוּ שׁוֹב נָשׁוּב.

אַל נָא יֵרַךְ הַלֵּב וְיִפְחַד,
לֹא יַבְהִילֵנוּ הָאָטָד!
בֶּעָפָר נַכֶּה הַשֹּׁרֶשׁ
אָז נָנוּב, נִפְרָחָה לָעַד.
*******************
נָשִׁיר נָא אַחִים עַל הַשַּׁיִט,
עַל צִי יִשְׂרָאֵל בַּיַּמִּים,
הַצִּי הַמֵּגֵן עַל הַבַּיִת,
הַצִּי מְקָרֵב הָעַמִּים.

בֵּין גַּלִּים עַל הַתֹּרֶן,
מוּל הַחוֹף הַיָּקָר,
בַּיּוֹם בַּלֵּיל,
בָּעֲרָפֶל
אַרְצִי, לָךְ אֲנַחְנוּ מִשְׁמָר.

הָרוּחַ צִ'יזְבַּאט מְלַחֶשֶׁת
הַרְמוֹנִיקָה זֶמֶר תַּנְעִים.
תָּמִיד לְהָגֵן עַל יַבֶּשֶׁת
נָכוֹן הוּא מִשְׁמַר הַחוֹפִים.

בֵּין גַּלִּים...

וְאִם אַזְעָקָה מְיַבֶּבֶת
הַמּוּזָה שׁוֹתֶקֶת, אַחִים.
לַצָּר אֶת אַרְצִי הָאוֹהֶבֶת
עוֹנִים רַק בִּשְׂפַת תּוֹתָחִים.

בֵּין גַּלִּים...

וְאָז עִם הַקְּרָב הַקּוֹבֵעַ,
עִם הֵד יְרִיָּה אַחֲרוֹן
נָשִׁיר נָא שִׁירֵי עַם וָרֵעַ,
שִׁירֵי תְּהִלַּת נִצָּחוֹן.

בֵּין גַּלִּים...
*******************
הָלְאָה יַרְדֵּן, הָלְאָה זֹל! 
יֶהֱמוּ גַּלֶּיךָ,
עֲלֵי גְדוֹתֶיךָ שְׁטֹף וְגֹל 
חֶלְאַת אַרְצֶךָ.

כְּקוֹל רַעַם הַרְעֵם קוֹל 
בַּהֲמוֹן מֵימֶיךָ
מְסִלַּת צִיּוֹן לָנוּ סֹל 
נַחְנוּ אַחֲרֶיךָ.

הָלְאָה יַרְדֵּן, הָלְאָה זְרֹם
תִּכָּתֵב לַדּוֹרוֹת,
כִּי לַיְלָה כַּיּוֹם 
אֲנַחְנוּ עַל מִשְׁמָרוֹת.

הָלְאָה יַרְדֵּן, הָלְאָה זְרֹם
יֶהֱמוּ מִשְׁבָּרֶיךָ,
נַתֵּק מוֹסֵרוֹת, שַׁבֵּר עֹל 
שָׂמוּ עָלֶיךָ.

קָבְרֵם שָׁם בִּגְּדוֹת הַחוֹל 
וְהַרְעֵם בְּגַלֶּיךָ
בְּנֵי יַעֲקֹב יִשְׁמְעוּ הַקּוֹל
יָבוֹאוּ לְעֶזְרָתֶךְ!

גַּל לְגַל, תְּהוֹם לִתְהוֹם 
יְסַפֵּר אָז הַקּוֹרוֹת
כִּי לַיְלָה כַּיּוֹם 
אֲנַחְנוּ עַל מִשְׁמָרוֹת.
*******************
מִשֶּׁנִּכְנָס אֲדָר
מַרְבִּין בְּשִׂמְחָה.
 
חַיָּב אָדָם לִבְסוּמֵי
עַד דְּלָא יָדַע.
*******************
מִתְּחוּמֵי הָעֶמְדָּה אֶחְשֹׁב עָלַיִךְ
גַּעְגּוּעִים בְּלִי מִדָּה לַחְזֹר אֵלַיִךְ.
עִם סְטֵן בַּיָּד אֶרְצֶה מִיָּד כִּי נִתְיַחֵדָה –
בְּלִבִּי אַהֲבָה, אוֹתָךְ אֹהָבָה!

הַפְּרֵדָה כֹּה קָשָׁה הִיא בִּלְעָדַיִךְ 
לֹא אֵדַע יוֹם מְנוּחָה שׁוּב אֵלַיִךְ.
יָבוֹא עוֹד יוֹם, יָשׁוּב שָׁלוֹם,
יַחְדָּיו נַחְלֹמָה עַל אַרְצִי הַיְּקָרָה
אֲשֶׁר הִיא קָמָה!
*******************
אָז כָּל רוּחַ לֹא רִחֵפָה,
צִפּוֹר שָׁמַיִם לֹא צִפְצֵפָה;

פָּרָה בָּאָחוּ לֹא גָּעָתָה,
כִּבְשָׂה בָעֵדֶר לֹא פָּעָתָה;

שׁוֹשָׁן וָפֶרַח לֹא פָּרָחוּ,
וּמֵי הַיָּם שָׁקְטוּ וְנָחוּ;

מַלְאֲכֵי מָרוֹם לֹא שָׁרוּ,
קָדוֹשׁ! קָדוֹשׁ! הֵם לֹא אָמָרוּ;

כָּל הָעוֹלָם כֻּלּוֹ שָׁתַק לוֹ,
וְקוֹל שׁוֹפָר הָלַךְ חָזַק  לוֹ;

אָז נָתַן אֵל אֶת הַתּוֹרָה,
זוֹ הַקְּדוֹשָׁה, זוֹ הַטְּהוֹרָה!
*******************
נָא הַגִּידִי, יַלְדָּתִי,
נָא הַגִּידִי, חֶמְדָּתִי,
אֵיךְ תִּסְּעִי, אֵיךְ תִּסְּעִי 
לְאֶרֶץ יִשְׂרָאֵל?

יָם סוֹעֵר רְחַב יָדַיִם,
אֳנִיּוֹת טוֹבְעוֹת בַּמַּיִם,
אֵיךְ תִּסְּעִי, אֵיךְ תִּסְּעִי 
לְאֶרֶץ יִשְׂרָאֵל?

הוֹי, אִמִּי, לִבִּי כַּיָּם הוּא;
הוּא סוֹעֵר, הוֹמֶה לְשָׁם הוּא,
רַק לְאֶרֶץ, רַק לְאֶרֶץ,
רַק לְאֶרֶץ יִשְׂרָאֵל!

נָא הַגִּידִי...

שֶׁמֶשׁ חַם שָׁם בַּשָּׁמַיִם,
בַּדְּלָיִים זֵעַת אַפַּיִם,
אֵיךְ תִּסְּעִי, אֵיךְ תִּסְּעִי 
לְאֶרֶץ יִשְׂרָאֵל?

הוֹי אִמִּי, לִבִּי כֹּה חַם הוּא,
הוּא בּוֹעֵר, נִמְשָׁךְ לְשָׁם הוּא,
רַק לְאֶרֶץ, רַק לְאֶרֶץ 
רַק לְאֶרֶץ יִשְׂרָאֵל!

נָא הַגִּידִי...

 
אֵין שָׁם מַיִם, אֵין בְּאֵר שָׁם;
יוֹם וָיוֹם רַק מַשְׁבֵּר שָׁם,
אֵיךְ תִּסְּעִי, אֵיךְ תִּסְּעִי 
לְאֶרֶץ יִשְׂרָאֵל?

הוֹי, אִמִּי, בְּאֵר אֶחְפֹּר שָׁם;
גַּם אֶת הַמַּשְׁבֵּר נִשְׁבֹּר שָׁם,
רַק לְאֶרֶץ, רַק לְאֶרֶץ,
רַק לְאֶרֶץ יִשְׂרָאֵל!

נָא הַגִּידִי...

שָׁם הֵן מְנַפְּצִים הָאֶבֶן,
וּבַלֵּיל שׁוֹכְבִים עַל תֶּבֶן,
אֵיךְ תִּסְּעִי, אֵיךְ תִּסְּעִי 
לְאֶרֶץ יִשְׂרָאֵל?

אַבְנֵי קֹדֶשׁ בְּנוֹת נָכִינָה,
נַעֲבֹד וּבְטוּב נָלִינָה,
רַק לְאֶרֶץ, רַק לְאֶרֶץ 
רַק לְאֶרֶץ יִשְׂרָאֵל!

נָא הַגִּידִי...

אֵין שָׁם בַּיִת, רַק מַרְפֶּסֶת,
הִתְפַּלֵּל – אֵין שָׁם בֵּית כְּנֶסֶת.
אֵיךְ תִּסְּעִי, אֵיךְ תִּסְּעִי 
לְאֶרֶץ יִשְׂרָאֵל?

כָּל עוֹבֵד, עוֹבֵד אֱלֹהִים הוּא,
שַׁחַק שָׁם בֵּית אֵל נָעִים הוּא
רַק לְאֶרֶץ, רַק לְאֶרֶץ 
רַק לְאֶרֶץ יִשְׂרָאֵל!

נָא הַגִּידִי...

מָה אִמֵּךְ תְּקַבֵּל נַחַת?
תְּהִי טַבַּחַת אוֹ טַיַּחַת,
אֵיךְ תִּסְּעִי, אֵיךְ תִּסְּעִי 
לְאֶרֶץ יִשְׂרָאֵל?

גַּם מַרְצֶפֶת אֱהִי שׁוֹטֶפֶת,
גַּם אֹהַב עֲבוֹד בָּרֶפֶת,
רַק לְאֶרֶץ, רַק לְאֶרֶץ, 
רַק לְאֶרֶץ יִשְׂרָאֵל!

נָא הַגִּידִי...

בַּחוּרִים שָׁם יְחֵפִים שָׁם,
רְעֵבִים שָׁם, עֲיֵפִים שָׁם,
אֵיךְ תִּסְּעִי, אֵיךְ תִּסְּעִי 
לְאֶרֶץ יִשְׂרָאֵל?

בַּחוּרִים לֹא זוֹעֲפִים שָׁם,
הֵם טוֹבִים וְגַם יָפִים שָׁם,
רַק לְאֶרֶץ, רַק לְאֶרֶץ
רַק לְאֶרֶץ יִשְׂרָאֵל!

נָא הַגִּידִי...

הוֹי, גַּם פְּנַאי לִכְתֹּב אֵלֵינוּ
לֹא יְהִי לָךְ בַּעֲווֹנֵנוּ
אֵיךְ תִּסְּעִי, אֵיךְ תִּסְּעִי 
לְאֶרֶץ יִשְׂרָאֵל?

כֵּן, שָׁם רַב הוּא עֲמָלֵנוּ,
בּוֹאוּ גַּם אַתֶּם לְעָזְרֵנוּ,
רַק לְאֶרֶץ, רַק לְאֶרֶץ
רַק לְאֶרֶץ יִשְׂרָאֵל!

*******************
נָא הַגִּידִי יָפָתִי לִי מַהוּ שֶׁאִוְּתָה נַפְשִׁי כֹּה,
נָא הַגִּידִי יָפָתִי לִי, הֵן מִמֵּךְ אֵלַיִךְ אָבוֹא.
כִּי שָׁכַרְתִּי מֵרֵיחֵךְ, יִסַּרְתִּינִי – אָן אֵלֵךְ?
הוֹ, הַגִּידִי יָפָתִי לִי מַה דּוֹרוֹן וְשַׁי אָבִיא לָךְ.

נָא הַגִּידִי יָפָתִי לִי מַהוּ שֶׁאִוְּתָה נַפְשִׁי כֹּה,
נָא הַגִּידִי יָפָתִי לִי, הֵן מִמֵּךְ אֵלַיִךְ אָבוֹא.
זֵר הַמּוֹר אוֹ וֶרֶד בַּר, חוּט שֶׁל פָּז מִלֵּב נִמְהָר
הוֹ, הַגִּידִי יָפָתִי לִי אִם יוֹבִיל דַּרְכִּי אֵלַיִךְ.
*******************
עֲנָנִים עַל רָאשֵׁינוּ, הָרוּחַ אֵיתָן.
הַמְּלָאכָה נֶעֶשְׂתָה, חֵי שָׁמַיִם!
נָרִים כּוֹס, קַפִּיטָן, שֶׁל בְּרָכָה, קַפִּיטָן.
עוֹד נָשׁוּב נִפָּגֵשׁ עַל הַמַּיִם.

אַלְמוֹנִית, קַפִּיטָן, הִיא הַדֶּרֶךְ הַזֹּאת,
וּבַלּוֹיְדִים אֵינָהּ מְפֻרְסֶמֶת.
אַךְ אִם אֵין הִיא כַּיּוֹם רְשׁוּמָה בַּמַּפּוֹת,
בַּהִיסְטוֹרְיָה אוּלַי הִיא נִרְשֶׁמֶת.

עַל הַצִּי הַלָּזֶה, הָאָפֹר, הַקָּטָן,
יְסֻפַּר עוֹד בְּשִׁיר וְרוֹמַנִים.
יִתָּכֵן כִּי בְּךָ, קַפִּיטָן, קַפִּיטָן
יְקַנְּאוּ עוֹד הַרְבֵּה קַפִּיטָנִים.

אֶת עֲמַל בַּחוּרֵינוּ סוֹד-לֵיל יַעֲטֹף,
אַךְ עָלָיו נְבָרֵךְ כְּעַל לֶחֶם.
הֵן רָאִיתָ כֵּיצַד מִסְּפִינוֹת אֶל הַחוֹף
הֵם נוֹשְׂאִים אֶת עַמָּם עֲלֵי שֶׁכֶם.

לְחַיֵּי זֶה הַלַּיְלָה הַקַּר וְאֵיתָן!
לְחַיֵּי הַסִּכּוּן וְהַפֶּרֶךְ!
לְחַיֵּי הַסְּפִינוֹת הַקְּטַנּוֹת, קַפִּיטָן!
לְחַיֵּי הַסְּפִינוֹת שֶׁבַּדֶּרֶךְ.

וּלְחַיֵּי בַּחוּרִים שֶׁקִּבְּלוּ הַפִּקּוּד
וּבָאֹפֶל כִּוְּנוּ אֶת הַשַּׁיִט,
לַמּוֹעֵד הַנָּכוֹן, לַמָּקוֹם הַיָּעוּד,
בְּלִי מַצְפֵּן וּמַפָּה, בְּלֵיל צַיִד.

גַּם בָּהֶם יְסֻפַּר עוֹד סִפּוּר מְסֻיָּם,
כִּי רוֹאִים גַּלֵּי-יָם וְרָקִיעַ
אֵיךְ עוֹמְדִים הֵם בִּקרב-טְרָפַלְגָּר שֶׁל הָעָם
עַל סְפִינָה בּוֹדְדָה – שֶׁתַּבְקִיעַ!

עֲנָנִים עַל רָאשֵׁינוּ, הָרוּחַ אֵיתָן.
הַמְּלָאכָה נַעֲשֵׂית, חֵי שָׁמַיִם!
נָרִים כּוֹס, קַפִּיטָן, שֶׁל בְּרָכָה, קַפִּיטָן.
עוֹד נָשׁוּב נִפָּגֵשׁ עַל הַמַּיִם.

יוֹם יָבוֹא – וְאַתָּה בְּזָוִית שֶׁל פֻּנְדָּק
תֵּשֵׁב, סָב, עַל בַּקְבּוּק שֶׁל קִיאַנְטִי.
וּתְחַיֵּךְ וְתִירַק חֲתִיכָה שֶׁל טַבָּק
וְתֹאמַר – כֵּן, חֶבְרַיָּה, זָקַנְתִּי.

כֵּן, רָאִיתִי רַבּוֹת בָּעוֹלָם הֶעָגֹל,
אַךְ אֶזְכֹּר עוֹד, חֵי סַנְטָה מָרִיָּה,
אֵיךְ נִרְטַבְתִּי בַּחֹשֶׁךְ כְּמוֹ תַּרְנְגוֹל,
אוֹתוֹ לַיְלָה עַל חוֹף נַהֲרִיָּה.

וּנְסַפֵּר לְךָ אָז כִּי פְּתוּחִים הַשְּׁעָרִים.
כְּבָר מִזְּמַן נִפְתְּחוּ, חֵי שָׁמַיִם!
וּפָתְחָה אוֹתָם זוֹ חֲבוּרַת הַנְּעָרִים
שֶׁעָמְדָה אוֹתוֹ לַיְלָה בַּמַּיִם.

אָז תִּצְחַק: לֹא עָזְרוּ אֳנִיּוֹת-הַמַּשְׁחִית,
לֹא הִשְׁפִּיעַ הָרַדָּאר אֲפִלּוּ!
וּתְסַיֵּם אֶת פְּסוּקְךָ בִּקְלָלָה אִיטַלְקִית...
וְחוּצוֹת הַנָּמָל יַאֲפִילוּ.

כָּךְ יִהְיֶה! וְלָכֵן, אֶל מוּל רוּחַ אֵיתָן –
לְחַיֵּי הַסִּכּוּן וְהַפֶּרֶךְ!
לְחַיֵּי הַסְּפִינוֹת הַקְּטַנּוֹת, קַפִּיטָן!
לְחַיֵּי הַסְּפִינוֹת שֶׁבַּדֶּרֶךְ!
*******************
עֲנָנִים עַל רָאשֵׁינוּ, הָרוּחַ אֵיתָן.
הַמְּלָאכָה נֶעֶשְׂתָה, חֵי שָׁמַיִם!
נָרִים כּוֹס, קַפִּיטָן, שֶׁל בְּרָכָה, קַפִּיטָן.
עוֹד נָשׁוּב נִפָּגֵשׁ עַל הַמַּיִם.

אַלְמוֹנִית, קַפִּיטָן, הִיא הַדֶּרֶךְ הַזֹּאת,
וּבַלּוֹיְדִים אֵינָהּ מְפֻרְסֶמֶת.
אַךְ אִם אֵין הִיא כַּיּוֹם רְשׁוּמָה בַּמַּפּוֹת,
בַּהִיסְטוֹרְיָה אוּלַי הִיא נִרְשֶׁמֶת.

עַל הַצִּי הַלָּזֶה, הָאָפֹר, הַקָּטָן,
יְסֻפַּר עוֹד בְּשִׁיר וְרוֹמַנִים.
יִתָּכֵן כִּי בְּךָ, קַפִּיטָן, קַפִּיטָן
יְקַנְּאוּ עוֹד הַרְבֵּה קַפִּיטָנִים.

אֶת עֲמַל בַּחוּרֵינוּ סוֹד-לֵיל יַעֲטֹף,
אַךְ עָלָיו נְבָרֵךְ כְּעַל לֶחֶם.
הֵן רָאִיתָ כֵּיצַד מִסְּפִינוֹת אֶל הַחוֹף
הֵם נוֹשְׂאִים אֶת עַמָּם עֲלֵי שֶׁכֶם.

לְחַיֵּי זֶה הַלַּיְלָה הַקַּר וְאֵיתָן!
לְחַיֵּי הַסִּכּוּן וְהַפֶּרֶךְ!
לְחַיֵּי הַסְּפִינוֹת הַקְּטַנּוֹת, קַפִּיטָן!
לְחַיֵּי הַסְּפִינוֹת שֶׁבַּדֶּרֶךְ.

וּלְחַיֵּי בַּחוּרִים שֶׁקִּבְּלוּ הַפִּקּוּד
וּבָאֹפֶל כִּוְּנוּ אֶת הַשַּׁיִט,
לַמּוֹעֵד הַנָּכוֹן, לַמָּקוֹם הַיָּעוּד,
בְּלִי מַצְפֵּן וּמַפָּה, בְּלֵיל צַיִד.

גַּם בָּהֶם יְסֻפַּר עוֹד סִפּוּר מְסֻיָּם,
כִּי רוֹאִים גַּלֵּי-יָם וְרָקִיעַ
אֵיךְ עוֹמְדִים הֵם בִּקרב-טְרָפַלְגָּר שֶׁל הָעָם
עַל סְפִינָה בּוֹדְדָה – שֶׁתַּבְקִיעַ!

עֲנָנִים עַל רָאשֵׁינוּ, הָרוּחַ אֵיתָן.
הַמְּלָאכָה נַעֲשֵׂית, חֵי שָׁמַיִם!
נָרִים כּוֹס, קַפִּיטָן, שֶׁל בְּרָכָה, קַפִּיטָן.
עוֹד נָשׁוּב נִפָּגֵשׁ עַל הַמַּיִם.

יוֹם יָבוֹא – וְאַתָּה בְּזָוִית שֶׁל פֻּנְדָּק
תֵּשֵׁב, סָב, עַל בַּקְבּוּק שֶׁל קִיאַנְטִי.
וּתְחַיֵּךְ וְתִירַק חֲתִיכָה שֶׁל טַבָּק
וְתֹאמַר – כֵּן, חֶבְרַיָּה, זָקַנְתִּי.

כֵּן, רָאִיתִי רַבּוֹת בָּעוֹלָם הֶעָגֹל,
אַךְ אֶזְכֹּר עוֹד, חֵי סַנְטָה מָרִיָּה,
אֵיךְ נִרְטַבְתִּי בַּחֹשֶׁךְ כְּמוֹ תַּרְנְגוֹל,
אוֹתוֹ לַיְלָה עַל חוֹף נַהֲרִיָּה.

וּנְסַפֵּר לְךָ אָז כִּי פְּתוּחִים הַשְּׁעָרִים.
כְּבָר מִזְּמַן נִפְתְּחוּ, חֵי שָׁמַיִם!
וּפָתְחָה אוֹתָם זוֹ חֲבוּרַת הַנְּעָרִים
שֶׁעָמְדָה אוֹתוֹ לַיְלָה בַּמַּיִם.

אָז תִּצְחַק: לֹא עָזְרוּ אֳנִיּוֹת-הַמַּשְׁחִית,
לֹא הִשְׁפִּיעַ הָרַדָּאר אֲפִלּוּ!
וּתְסַיֵּם אֶת פְּסוּקְךָ בִּקְלָלָה אִיטַלְקִית...
וְחוּצוֹת הַנָּמָל יַאֲפִילוּ.

כָּךְ יִהְיֶה! וְלָכֵן, אֶל מוּל רוּחַ אֵיתָן –
לְחַיֵּי הַסִּכּוּן וְהַפֶּרֶךְ!
לְחַיֵּי הַסְּפִינוֹת הַקְּטַנּוֹת, קַפִּיטָן!
לְחַיֵּי הַסְּפִינוֹת שֶׁבַּדֶּרֶךְ!
*******************
הַיּוֹם קַמְתִּי עִם שַׁחַר, 
אֵצֵא לְקַדֵּם פְּנֵי הַשֶּׁמֶשׁ, 
שָׂדוֹת יְרֻקִּים וְשָׁמַיִם
וְאֶת הֶהָרִים שֶׁבָּאֹפֶק.

אֲבָרֵךְ יְדִידַי מִשֶּׁכְּבָר
הֵם יְדוּעִים לִי מְאֹד.
נֶגְבָּה, כַּמָּה יָפָה אַתְּ
בְּאוֹר הַזְּרִיחָה הֶעָנֹג.

אָהַבְתִּי לִשְׁכַּב בִּרְגָבַיִךְ, 
בְּחֹם חִבּוּקוֹ שֶׁל אַבָּא, 
קָשָׁה וְרַכָּה וְשׁוֹפַעַת - 
עוֹלָל אָנֹכִי בִּתְלָמַיִךְ.

אֲבָרֵךְ יְדִידַי מִשֶּׁכְּבָר
הֵם יְדוּעִים לִי מְאֹד
נֶגְבָּה, כַּמָּה יָפָה אַתְּ
בִּשְׁרַב שַׁלְוַת צָהֳרָיִם.

לִנְשֹׁם וְלִרְאוֹת וְלִשְׁמֹעַ
כִּי זֶמֶר רוּחֵךְ בַּקָּמָה
יַרְגִּיעַ נַפְשִׁי הַקְּצָרָה כֹּה
לְסַעַר חַיֵּי הָאֱנוֹשׁ.

אֲבָרֵךְ יְדִידַי מִשֶּׁכְּבָר
הֵם יְדוּעִים לִי מְאֹד
נֶגְבָּה, כַּמָּה יָפָה אַתְּ
בְּעֶרֶב, בִּכְחֹל גִּבְעוֹתֶיךָ.

*******************
נַגֵּן, כִּנּוֹר, שִׁיר לֵב יוֹקֵד
שֶׁל צוֹעֲנִי נוֹדֵד
לְלֹא אַחֲרִית, בָּלוּי, יָחֵף
לְלֹא תִּקְוָה בַּלֵּב,
אַךְ בִּנְדוּדָיו מִדּוֹר לְדוֹר
בּוֹקֵעַ שִׁיר עֲלֵי כִּנּוֹר.
נַגֵּן, כִּנּוֹר, שִׁירְךָ יַרְעִיד
מֵיתָר בְּלֵב נוֹדֵד תָּמִיד.

לָה...
*******************
כָּל אִישׁ פּוֹרֵט עַל עוּגָבוֹ
אֶת הַנִּגּוּן שֶׁבִּלְבָבוֹ.
כָּל אִישׁ נוֹשֵׂא אֶת מַכְאוֹבוֹ
לְעֵת יֹאבַד לוֹ כּוֹכָבוֹ.

אִם אִישׁ רַךְ רוּחַ הוּא מְאוֹד
יַכֶּנּוּ שֶׁבֶר, יַךְ בּוֹ שֹׁד,
אֲבָל אִם גֶּבֶר הוּא, אִם גֶּבֶר
לֹא יִשְׁבְּרוּהוּ שֹׁד וָשֶׁבֶר.

הַי, כָּל אִישׁ פּוֹרֵט עַל עוּגָבוֹ,
הַי, אֶת הַנִּגּוּן שֶׁבִּלְבָבוֹ.
עַל כֵּן עוּגָב,
נַגֵּן, נַגֵּן
עַל כֵּן, עַל כֵּן –
נַגֵּן!

כָּל אִישׁ נוֹשֵׂא בּוֹ וְאוֹהֵב
אֶת הָאַחַת, אֲשֶׁר בַּלֵּב,
אִם בַּת-יוֹנָה אוֹ בַּת-עוֹרֵב
כָּל אִישׁ אֶת מִי-שֶׁהִיא רוֹדֵף.

אִם אִישׁ רַךְ רוּחַ הוּא וָדַל
הוּא יִרְדְּפֶנָּה – עַד יֶחְדַּל,
אֲבָל אִם גֶּבֶר הוּא, אִם גֶּבֶר,
הוּא יִרְדְּפֶנָּה עַד פִּי-קֶבֶר.

הַי, כָּל אִישׁ פּוֹרֵט...

כָּל אִישׁ בּוֹנֶה מִגְדַּל זָהָב
מִשְּׁלַל-יוֹמוֹ וְלֵילוֹתָיו,
וְאִם יָקוּם אוֹ יֶחֱרַב,
כָּל אִישׁ בּוֹנֶה אוֹתוֹ לַשָּׁוְא.

אִם אִישׁ גַּלְמוּד הוּא בַּמִּגְדָּל
יַכֶּנּוּ שֶׁבֶר – וְנָפַל,
אֲבָל אִם גֶּבֶר הוּא, אִם גֶּבֶר,
לֹא יַפִּילוּהוּ שֹׁד וָשֶׁבֶר.

הַי, כָּל אִישׁ פּוֹרֵט...
*******************
נַגְּנִי, גִּיטָרָה!
נַגְּנִי עַד כְּלוֹת הַכְּאֵב!
נֵצֵא אֶל הַיַּעַר,
יִשְׂמַח, יִשְׂמַח הַלֵּב.
*******************
הֵי, נַגְּנִי, נַגְּנִי לָנוּ גִּיטָרָה
אֶת שִׁירֵי כִּנֶּרֶת הָרְחָבִים
כִּי יָדֵינוּ זֹאת חוֹתֶרֶת בָּךְ וְשָׁרָה
כִּי אוֹתָךְ אֲנַחְנוּ אוֹהֲבִים!

שִׁיר אֶחָד לַנֶּפֶשׁ וְלָרוּחַ
שִׁיר אֶחָד לַתֹּרֶן וְלַלֵּב
הִנָּשְׂאִי, כִּנֶּרֶת, הַמִּפְרָשׂ מָתוּחַ
הָרִימִי עֹגֶן, כִּי הַלֵּיל קָרֵב!

אַתְּ תִּהְיִי לִי אִמָּא וְאוֹהֶבֶת
אַתְּ תִּהְיִי לִי חֵיק הַנִּחוּמִים
הַדְּאָגָה אוֹתָךְ לָעַד אֵינָהּ עוֹזֶבֶת
וְהַשִּׁיר שֶׁלָּךְ לְעוֹלָמִים!
*******************
נַגְּנִי לִי שִׁירָה מְעוֹדֶדֶת
נַגְּנִי לִי שִׁירַת הַשִּׁחְרוּר
נָע וָנָד אָנֹכִי בְּלִי מוֹלֶדֶת
נָע וָנָד בְּדַרְכֵי הַנֵּכָר.

הָבוּ זֶמֶר עַד אֵין גֶּמֶר
וְנִשְׂמַח עַל אַף הַכֹּל!
צְחוֹק פּוֹרֵחַ, שִׁיר רוֹתֵחַ
הָבוּ זֶמֶר וּמָחוֹל!

עוֹד נִרְאֶה יָם דָּגָן מִשְׂתָּרֵעַ
עוֹד אֶשְׂמַח עִם שְׁקִיעַת הַחַמָּה
אֲזַמֵּר עִם עֲלוֹת הַיָּרֵחַ
עוֹד אֶרְאֶה בְּבִרְכַּת הָאֲדָמָה.

הָבוּ זֶמֶר...
*******************
נָדַם כָּל עוֹף עַל עֵץ
נִרְדַּם כָּל שִׂיחַ בַּכַּר
לַיְלָה יָרַד, יָרַד
וְלָמָּה לָמָּה, לָמָּה זֶה
אֵחֲרוּ פַּעֲמֵי דּוֹדֵי
אֵחֲרוּ מִבּוֹא.

רוּחַ בָּעֵשֶׂב שָׁט
זַלְזַל נָע בַּחֲלוֹמוֹ
קוֹל מֵרָחוֹק, רָחוֹק
שַׁעֲטוֹת פַּרְסוֹת אַבִּיר
עוֹלוֹת מִמֶּרְחַב שָׂדֶה
דּוֹדִי הוּא יָטוּשׂ אֵלַי.

שַׁעֲטוֹת פַּרְסוֹת אַבִּיר
גּוֹוְעוֹת מִמֶּרְחַב שָׂדֶה
דְּמָמָה דְּמָמָה.
צוֹלֵל הַיְּקוּם בַּדְּמָמָה
לִבִּי כְּקֶבֶר קוֹפֵא
לֹא בָּא דּוֹדִי, דּוֹדִי.
*******************
נַדְנֵדָה קַלָּה קַלָּה
חִישׁ יוֹרֶדֶת, חִישׁ עוֹלָה
נִתְנַדְנֵדָה שְׁנַיִם שְׁנַיִם
מִן הָאָרֶץ לַשָּׁמַיִם
*******************
נַדְנֵדָה, נַדְנֵדָה,
הָרִימִינִי לִמְרוֹמֵי-רוֹם.
רוֹצֶה אֲנִי לָדַעַת מַדּוּעַ
לֹא יָאִיר כּוֹכָב בַּיּוֹם.

נַדְנֵדָה, נַדְנֵדָה,
הָרִימִינִי לִמְרוֹמֵי-עָל.
רוֹצֶה אֲנִי לָדַעַת מֵאַיִן
בָּא הַגֶּשֶׁם וְהַטַּל.
*******************
נַד, נֵד, נַד, נֵד
רֵד, עֲלֵה, עֲלֵה וָרֵד!
מַה לְמַעְלָה?
מַה לְמָטָּה? – 
רַק אֲנִי,
אֲנִי וָאָתָּה;
שְׁנֵינוּ שְׁקוּלִים
בַּמֹּאזְנָיִם
בֵּין הָאָרֶץ 
לַשָּׁמַיִם.


*******************
לַיְלָה לַיְלָה, אֵפֶן, אֶשְׂט אֶל יַעֲרִי
נֹחַם נֶפֶשׁ בּוֹ אֶמְצָא בְּצַעֲרִי,
בּוֹ מִפְלָט לְנֶפֶשׁ נַעֲנָה,
נֶפֶשׁ הַמָּרָה כַּלַּעֲנָה.

זֶה בֵּיתִי, הֶרֶס בּוֹ, הוֹי, מַר לִי!
זֶה כַּרְמִי פֶּרֶץ בּוֹ, הוֹי, צַר לִי!
זֶה סוּסִי מִי גְּנָבוֹ, אוֹי, אֲבוֹי!
צִיץ חֶמֶד מִי קְטָפוֹ, הוֹי, מַר לִי, מַר!

מִן הָרֶגַע בּוֹ הַפֶּרַח נֶעֱקַר
אֵין מַרְפֵּא לִי עוֹד וְעוֹלָמִי קָדַר,
אֵין מִפְלָט לְנֶפֶשׁ נַעֲנָה,
נֶפֶשׁ תַּמְרוּרִים וְלַעֲנָה.
*******************
נֹגַהּ זָרוּעַ עַל תֶּלֶם הַמַּיִם
שָׁט לוֹ וְנָד לוֹ בַּרְבּוּר הָאֳנִי.
הָהּ, שִׂמְחָתֵנוּ דּוֹמָה הִיא לַמַּיִם
נֶפֶשׁ כָּל חַי תְּחוֹגֵג כָּאֳנִי.

אֹדֶם עַרְבַּיִם עַל קֶסֶם הַמַּיִם
עֵין הַשָּׁמַיִם כְּעֵין הָאֳנִי.
הָהּ, שִׂמְחָתֵנוּ דּוֹמָה הִיא לַמַּיִם
נֶפֶשׁ כָּל חַי תְּחוֹגֵג כָּאֳנִי.
*******************
נוּמָה, בֵּן, עֲצֹם נָא עַיִן,
נוּמִי, בַּת, גַּם אַתְּ.
מִי שֶׁלֹּא נִרְדַּם עֲדַיִן
יֵרָדֵם מִיָּד.

הַטַּיָּח גָּמַר לָטוּחַ,
הַסּוֹלֵל לִסְלֹל,
הַשּׁוֹמֵר יָצָא לָשׂוּחַ
וְהַתַּן לִזְלֹל.

לִי לִי לִי לִי...

עֲדָרִים חָזְרוּ אֶל אִמָּא
וְחָלָב גָּמְעוּ,
הַפָּרָה אוֹתָם הִרְדִּימָה:
אַי, מוּ מוּ מוּ מוּ.

צִפֳּרִים בְּנֵיהֶן הִרְדִּימוּ,
אֶפְרוֹחִים שֶׁלִּי,
עוּף תַּגְבִּיהוּ, נוֹף תַּגְבִּירוּ!
אַי לִי לִי לִי לִי.

לִי לִי לִי לִי...
*******************
נוּמָה בְּנִי, מַחְמַדִּי
נָם גַּם גּוֹזָל גַּם גְּדִי
שֶׁקֶט בַּגַּן וּדְמָמָה
גַּם הַדְּבוֹרָה נִרְדְּמָה
קַו כֶּסֶף זוֹהֵר וְשָׁלֵו
אֶל הַחַלּוֹן מִתְגַּנֵּב
אִישַׁן עִם יַלְדִּי עַל הַכַּר
נוּמָה, בְּנִי הַיָּקָר
יְשַׁן, יַלְדִּי!

לֹא יִשָּׁמַע קוֹל שָׁאוֹן
נָח לוֹ דּוּמָם הָאַרְמוֹן
גַּם הָעַכְבָּר נָם וָנָח
רֵיק הַמַּרְתֵּף, הַמִּטְבָּח
רַק בַּחֲדַר-הַשִּׁפְחָה
שָׁם תִּשָּׁמַע אֲנָחָה;
מִי נֶאֱנָח שָׁם בָּדָד?
נוּמָה, בְּנִי הַנֶּחְמָד
יְשַׁן, יַלְדִּי!

מִי כְּיַלְדִּי מְאֻשָּׁר?
עֹנֶג, שַׁלְוָה לֹא יֶחְסַר
גַּם צַעֲצוּעִים תּוּפִינִים
רַב לוֹ מִכָּל הַמִּינִים
אֵם לוֹ דּוֹאֶגֶת בַּכֹּל
לְבַל יִתְיַפֵּחַ בְּקוֹל
מִי כְּיַלְדִּי מְאֻשָּׁר?
נוּמָה, בְּנִי הַיָּקָר
יְשַׁן, יַלְדִּי!
*******************
נוּמָה, פֶּרַח, בְּנִי מַחְמַדִּי
עַרְשָׂךְ כִּי אָנִיעַ.
מֵחַיֶּיךָ הָעֲתִידִים 
שִׂיחוֹת לָךְ אַבִּיעַ.

רֵאשִׁית אַגִּיד לָךְ, מַחְמַדִּי:
עִבְרִי כִּי הִנֶּךָ,
שִׁמְךָ יָעִיד לָךְ יִשְׂרָאֵל,
גֶּזַע מַחְצַבְתֶּךָ.

תָּמִיד תִּזְכֹּר כִּי עוֹד לָנוּ
אֶרֶץ בַּמֶּרְחַקִּים,
כִּי אֵלֶיהָ כָּל אִישׁ עִבְרִי
יֶעֱרַג מִמַּעֲמַקִּים.

שָׁמָּה תִּהְיֶה מַה שֶּׁתֶּהִי,
אֵדַע כִּי תָּנוּחַ,
כּוֹרֵם, יוֹגֵב, רוֹעֶה, אִכָּר,
אַךְ לֹא רוֹעֵה-רוּחַ!

אַדִּיר חֶפְצִי כִּי אֶת עַמְּךָ
תֹּאהַב אָז כָּמוֹנִי
אִם רַק תֹּאהַב, אָז יָדַעְתִּי:
תָּבִין אֶת הֶגְיוֹנִי.

עוֹד לִי רַבּוֹת, בְּנִי מַחְמַדִּי,
עַתָּה לָךְ הַבִּיעַ,
אַךְ יָרֵאתִי כִּי מְנוּחָתְךָ
עַתָּה רַק אַפְרִיעַ.
*******************
נוּמָה, פֶּרַח, בְּנִי מַחְמַדִּי
עַרְשָׂךְ כִּי אָנִיעַ.
מֵחַיֶּיךָ הָעֲתִידִים 
שִׂיחוֹת לָךְ אַבִּיעַ.

רֵאשִׁית אַגִּיד לָךְ, מַחְמַדִּי:
עִבְרִי כִּי הִנֶּךָ,
שִׁמְךָ יָעִיד לָךְ יִשְׂרָאֵל,
גֶּזַע מַחְצַבְתֶּךָ.

אַל תִוְאֵש, בְּנִי מַחְמַדִּי,
אִם עַמְּךָ בַּגּוֹלָה
אִם עֲרָפֶל כִּסָּה שָׁמָיו
חֹשֶׁך לִי וַאֲפֵלָה.

קַוֵּה, קַוֵּה, כִּי עוֹד תִּזְרַח
שֶמֶש צְדָקָה לָנוּ,
כִּי מֵחַיִּים טוֹבָה תִקְוָה,
תַּחֲזִיק רוּחַ בָּנוּ.

תָּמִיד תִּזְכֹּר כִּי עוֹד לָנוּ
אֶרֶץ בַּמֶּרְחַקִּים,
כִּי אֵלֶיהָ כָּל אִישׁ עִבְרִי
יֶעֱרַג מִמַּעֲמַקִּים.

שָׁמָּה תִּהְיֶה מַה שֶּׁתֶּהִי,
אֵדַע כִּי תָּנוּחַ,
כּוֹרֵם, יוֹגֵב, רוֹעֶה, אִכָּר,
אַךְ לֹא רוֹעֵה-רוּחַ!

אַדִּיר חֶפְצִי כִּי אֶת עַמְּךָ
תֹּאהַב אָז כָּמוֹנִי
אִם רַק תֹּאהַב, אָז יָדַעְתִּי:
תָּבִין אֶת הֶגְיוֹנִי.

טֶרֶם תֵדַע עָמָל, דְּאָגָה,
תֶּעֱרַב לְךָ הַתְּנוּמָה,
רַב לִי הַגֵּד לְךָ עֲתִידוֹת,
נוּמָה, נוּמָה, נוּמָה.
*******************
נוּמָה, פֶּרַח, בְּנִי מַחְמַדִּי
עַרְשָׂךְ כִּי אָנִיעַ.
מֵחַיֶּיךָ הָעֲתִידִים
שִׂיחוֹת לְךָ אַבִּיעַ.

רֵאשִׁית אֹמַר לְךָ, בְּנִי מַחְמַדִּי:
עִבְרִי כִּי הִנֶּךָ,
שִׁמְךָ יָעִיר לְכָל יִשְׂרָאֵל
גֶּזַע מַחְצַבְתֶּךָ.
*******************
רָצָה הַיֶּלֶד נֹחַ
לְהִשְׁתּוֹבֵב, לִשְׂמֹחַ.
הִתְחִיל הַיֶּלֶד נֹחַ
תּוֹפֵף בַּתֹּף בְּכֹחַ!

תּוֹפֵף "בּוּם" אֶחָד,
נִקְרַע הַתֹּף מְעַט ...
תּוֹפֵף בּוֹ פַּעֲמַיִם,
נִקְרַע הַתֹּף לִשְׁנַיִם!

תּוֹפֵף: בּוּם-בּוּם,
בּוּם-בּוּם, בּוּם-בּוּם,
בּוּם-בּוּם!
וְלֹא נִשְׁאַר לוֹ כְּלוּם!... 


*******************
נָח הַיָּם, הַגַּלִּים נָחִים
שִׁירִים שָׁרִים הַמַּלָּחִים
הַמַּלָּחִים שָׁרִים שִׁירִים
וְאֶת הַחְבָלִים הֵם מְסִירִים.

הֵם מְסִירִים אֶת הַחְבָלִים
צוֹחְקִים-צוֹחֲקִים כְּנִגְאָלִים.
רְאוּ-נָא פֶּלֶא, רְאוּ חֲדָשָׁה:
הִנֵּה רוֹאִים כְּבָר יַבָּשָׁה.
*******************
טָס וּבָא הוּא מִמָּרוֹם
וּלְגַנִּי יָרַד פִּתְאוֹם,
נִיעַ-נוֹעַ-נִיעַ לִי,
קַל-קָלִיל נַחֲלִיאֵלִי
וְאָמַר שָׁלוֹם.

וּבְרָכָה, עוֹנֶה אֲנִי –
וּמֵאַיִן קְטַנִּי –,
צִיפּ-צִיפּ, צִיפּ-צִיפּ, צִפּוֹרִי,
לְבַנְבַּן וְאַפְרוּרִי
בָּאתָ לְגַנִּי?

עַפְתִּי, בָּאתִי מֵרָחוֹק
אַל גַּנְּךָ זֶה הַיָּרֹק,
עוּף-עוּף, עוּף-עוּף וְרַחֵף
וְעַתָּה אֲנִי עָיֵף,
גַּם רָעֵב מְאוֹד.

כָּךְ עָנָה לִי וּמִיָּד
עַל הַדֶּשֶׁא רָץ וְצָד.
גַּם יַתּוּשׁ וְגַם תּוֹלָע
וּמַהֵר, מַהֵר בָּלַע
וּבִקֵּשׁ לוֹ עוֹד.

בָּא חָתוּל! אָז הוּא פָּרַח,
אַךְ לוֹמַר שָׁלוֹם שָׁכַח.
וְלָכֵן וַדַּאי, וַדַּאי
עוֹד מָחָר יָשׁוּב אֵלַי,
כִּי הֲלֹא מֻכְרָח!...
*******************
נַחֲלִיאֵלִי קַל-זָנָב,
מָה הֵבֵאתָ פֹּה לַטָּף?
אֶל כָּל עֵבֶר רֹאשׁ תָּנִיד,
מַה בְּפִיךָ, מַה תַּגִּיד?
– מֵאַרְצוֹת-נֵכָר הֲלֹם
רַב אֶשָּׂא לָכֶם שָׁלוֹם.

יְלָדִים רַבִּים עוֹד שָׁם
נִשְׁאֲרוּ מֵעֵבֶר יָם...
טַף צָמֵא בְּכָל מָקוֹם
לִמְעַט דְּרוֹר, לְאוֹר וָחֹם,
לְמוֹלֶדֶת יְפַלֵּל –
הִיא רַק אֶרֶץ-יִשְׂרָאֵל.
*******************
נַחֲלִיאֵלִי קַל-זָנָב,
מָה הֵבֵאתָ פֹּה לַטָּף?
אֶל כָּל עֵבֶר רֹאשׁ תָּנִיד,
מַה בְּפִיךָ, מַה תַּגִּיד?

– מֵאַרְצוֹת-נֵכָר הֲלֹם
רַב לָכֶם אֶשָּׂא שָׁלוֹם.
יְלָדִים רַבִּים עוֹד שָׁם
נִשְׁאֲרוּ מֵעֵבֶר יָם...

טַף צָמֵא בְּכָל מָקוֹם
לִמְעַט דְּרוֹר, לְאוֹר וָחֹם,
לְמוֹלֶדֶת יְפַלֵּל –
הִיא רַק אֶרֶץ-יִשְׂרָאֵל.
*******************
נַחֲלִיאֵלִי קָטָן
רָאִיתִי בַּגַּן
זָנָב לוֹ אָרֹךְ וְיָפֶה
סִנּוֹר שָׁחֹר קָטָן עַל הֶחָזֶה.
לֹא נִתֵּר, לֹא קָפַץ,
רַק רָץ רָץ רָץ רָץ רָץ.
*******************
נַחֲמוּ, נַחֲמוּ עַמִּי יֹאמַר אֱלֹהֵיכֶם. 
דַּבְּרוּ עַל-לֵב יְרוּשָׁלִַם וְקִרְאוּ אֵלֶיהָ 
כִּי מָלְאָה צְבָאָהּ, כִּי נִרְצָה עֲו&#8205;ֹנָהּ, 
כִּי לָקְחָה מִיַּד ה' כִּפְלַיִם בְּכָל-חַטֹּאתֶיהָ.

הִתְעוֹרְרִי, הִתְעוֹרְרִי, קוּמִי יְרוּשָׁלִַם, 
אֲשֶׁר שָׁתִית מִיַּד ה' אֶת-כּוֹס חֲמָתוֹ, 
אֶת-קֻבַּעַת כּוֹס הַתַּרְעֵלָה שָׁתִית מָצִית. 

בְּרֶגַע קָטֹן עֲזַבְתִּיךְ וּבְרַחֲמִים גְּדֹלִים אֲקַבְּצֵךְ. 
בְּשֶׁצֶף קֶצֶף הִסְתַּרְתִּי פָנַי רֶגַע מִמֵּךְ,
 וּבְחֶסֶד עוֹלָם רִחַמְתִּיךְ – אָמַר גֹּאֲלֵךְ, ה'.

אֶפְתַּח עַל-שְׁפָיִים נְהָרוֹת וּבְתוֹךְ בְּקָעוֹת מַעְיָנוֹת; 
אָשִׂים מִדְבָּר לַאֲגַם-מַיִם וְאֶרֶץ צִיָּה לְמוֹצָאֵי מָיִם.  
אֶתֵּן בַּמִּדְבָּר אֶרֶז, שִׁטָּה, וַהֲדַס, וְעֵץ שָׁמֶן; 
אָשִׂים בָּעֲרָבָה בְּרוֹשׁ, תִּדְהָר וּתְאַשּׁוּר יַחְדָּו. 

עִבְרוּ, עִבְרוּ בַּשְּׁעָרִים, פַּנּוּ דֶּרֶךְ הָעָם; 
סֹלּוּ, סֹלּוּ הַמְסִלָּה, סַקְּלוּ מֵאֶבֶן, 
הָרִימוּ נֵס עַל-הָעַמִּים. 

וּפְדוּיֵי ה' יְשׁוּבוּן, וּבָאוּ צִיּוֹן בְּרִנָּה, 
וְשִׂמְחַת עוֹלָם עַל-רֹאשָׁם.

נַחֲמוּ, נַחֲמוּ עַמִּי.
*******************
אֵהוּד עָשָׂה לוֹ
נְחַשׁ-נְיָר
זָנָב אָרֹךְ לוֹ 
אָרֹךְ וָצַר.

לוֹ שְׁתֵּי עֵינַיִם
פֶּה וְאַף, 
וְעַד שָׁמַיִם 
כַּנֶּשֶׁר עָף. 

יָצָא לוֹ פַּעַם 
נְחַשׁ הַנְּיָר
עָף עַד שָׁמַיִם 
וְשָׁם נִשְׁאַר.

בָּכָה הַיֶּלֶד
בָּכָה אֵהוּד.
וְשָׁב הַבַּיְתָה 
רַק עִם חוּט.
*******************
נְחַשֵּׁל פֹּה מִבְּלִי הֶרֶף
נְחַשֵּׁל יוֹמָם וָלֵיל
לָאָדָם עָתִיד חָדָשׁ פֹּה
לְחֶבְרַת אֱנוֹשׁ עָמֵל.

חַד וּתְרֵי, הַךְ הַךְ!
נְחַשֵּׁלָה כָּכָה כָּךְ!
חַד וּתְרֵי, הַךְ הַךְ!
נְחַשֵּׁלָה כָּכָה כָּךְ!
*******************
נָטֹף נָטְפָה הַדִּמְעָה – וַיִּפֹּל קַו-אוֹר
וַיַּכֶּנָּה,
צִנָּה הִכְּתָה לְבָבִי: עוֹד אַחַת מְעַט –
וְדִמְעָתִי אֵינֶנָּה.

וּבְחֹסֶר כֹּל אֵלֵךְ, וְצַר-לִי מְאֹד –
הִיא דָלָלָה –
וְאַף לֵב עָרֵל אֶחָד לֹא-נָקְבָה, אַף לֹא
מִקְצָת שֵׁנָה גָּזָלָה.

וְאָנָה אוֹלִיךְ אֶת-עָנְיִי, וַאֲנִי אָנָה בָא?
עַל-מִשְׁכָּבִי
אֶמְצֶה דִמְעָה עוֹד אַחַת, מַחֲצִיתָהּ לָכֶם
וּמַחֲצִיתָהּ לִלְבָבִי.

וְהָאוֹר אֵחַר לָבוֹא וְרָפֶה הָאוֹר
מֵהַחֲיוֹתֵנִי;
שֶׁמֶשׁ אַחַת בַּמָּרוֹם וְשִׁיר יָחִיד לַלֵּב
וְאֵין שֵׁנִי.


*******************
לָה לַ לָה לָה לָה לָה...
*******************
לָה לָה לָה...
*******************
לָה לָה לָה...
שָׁנָה טוֹבָה, שָׁנָה טוֹבָה
*******************
שְׁתַלְתֶּם נִגּוּנִים בִּי, אִמִּי וְאָבִי,
נִגּוּנִים מִזְמוֹרִים שְׁכוּחִים.
גַּרְעִינִים; גַּרְעִינִים נְשָׂאָם לְבָבִי –
עַתָּה הֵם עוֹלִים וְצוֹמְחִים.

עַתָּה הֵם שׁוֹלְחִים פֹּארוֹת בְּדָמִי,
שָׁרְשֵׁיהֶם בְּעוֹרְקַי שְׁלוּבִים,
נִגּוּנֶיךָ, אָבִי, וְשִׁירַיִךְ אִמִּי,
בְּדָפְקִי נֵעוֹרִים וְשָׁבִים.

הִנֵּה אַאֲזִין שִׁיר עַרְשִׂי הָרָחוֹק
הִבִּיעַ פִּי אֵם אֱלֵי בַּת.
הִנֵּה לִי תִּזְהַרְנָה בְּדֶמַע וּשְׂחוֹק
"אֵיכָה" וּזְמִירוֹת שֶׁל שַׁבָּת.
     
כָּל הֶגֶה יִתַּם וְכָל צְלִיל יֵאָלֵם
בִּי קוֹלְכֶם הָרָחוֹק כִּי יֵהוֹם.
עֵינַי אֶעֱצֹם וַהֲרֵינִי אִתְּכֶם
מֵעַל לְחֶשְׁכַת הַתְּהוֹם.

*******************
נִטְּשׁוּ צְלָלִים, דֹּם צִפֳּרִים!
   נוּמָה בְנִי, אֶפְרוֹחִי!
אַל מִצִּלְלֵי אֹפֶל תָּגוּר
   אִתְּךָ כִּי אָנֹכִי!
יֵאוֹר מִזְרָח, כַּנְפֵי רְנָנִים
   יְצַפְצְפוּ וִירַנְּנוּ,
יֶחֱוַר שַׁחַר וּמִקֶּדֶם
   יַעַל גַּם שִׁמְשֵׁנוּ.

עִבְרִי הִנְּךָ בְּנִי אַךְ זֶה הוּא
   אָשְׁרְךָ גַּם אֲסוֹנְךָ,
חֹטֶר גֶּזַע עַם הַקְּדוּמִים
   עַל הָעַמִּים גְּאוֹנְךָ;
עוֹדְךָ נָעַר תִּגְדַּל, תֵּדַע
   גְּדוֹלוֹת עַמְּךָ פָּעַל,
אָז תָּבִינָה נְצוּרוֹת יִפְעַל
   עֵת שִׁמְשֵׁנוּ יָעַל!

גֶּבֶר תִּהְיֶה יַד אַכְזָרִים
   תִּהְיָה בָךְ, אֶפְרוֹחִי,
עַד לֹא תֵדַע נוּמָה, שְׁקוֹטָה,
   אִתְּךָ כִּי אָנֹכִי!
נוּמָה בְנִי הַיּוֹם כִּי פָּנָה,
   חֹשֶׁךְ יַעַטְרֵנוּ,
אַל מִצִּלְלֵי-אֹפֶל תָּגוּר,
   יַעַל גַּם שִׁמְשֵׁנוּ!

תִּגְדַּל, תִּשְׁמַע אֶנְקַת עַמְךָ
   מִפְּנֵי חֶרֶב יוֹנָה –
זֹאת מִלָּתְךָ רֵאשִׁית תִּהְיֶה
   זֹאת הִיא בְנִי: צִיּוֹנָה!
מִיּוֹם מִלָּה תֶהֱגֶה, תָּבִין
   סַפְךָ מֵלֵא[?] רָעַל,
בֶּאֱמוּנָתְךָ וּבְתִקְוָתְךָ
   כִּי שִׁמְשֵׁנוּ יָעַל!

נוֹדֵד תִּהְיֶה בִּמְלֹא תֵּבֵל,
   אַךְ מוֹלַדְתְּךָ אַחַת
זֹאת אַל תִּשְׁכַּח נִסְּךָ: צִיּוֹן!
   עַד רִדְתְּךָ שַׁחַת.
אִם גַּם יֶאֱחַר יוֹם הַגְּאֻלָּה,
   יִצְעַד שַׁעַל, שַׁעַל.
אַל תִּוָּאֵשׁ אֲסִיר תִּקְוָה –
   עוֹד שִׁמְשֵׁנוּ יָעַל!

עַל הַיַּרְדֵּן וּבַשָּׁרוֹן
   שָׁם עַרְבַיִם חוֹנִים...
לָנוּ זֹאת הָאָרֶץ תִּהְיֶה
   גַּם אַתָּה בַּבּוֹנִים.
וְיוֹם יָקוּמוּ נוֹשְׂאֵי רַֹמח
   אַל תִּמְעֲלָה מָעַל –
אֶל אֲזֶנְךָ בַּגִּבּוֹרִים
   כִּי שִׁמְשֵׁנוּ יָעַל!
*******************
יִצְמַח שָׁלוֹם רַב מֵאַרְצִי
נְוֵה שָׁלֵם עִיר חֶמְדָּתִי.
חֹק וּמִשְׁפָּט יִבְנוּ פִרְצִי
יוֹדוּ כָּל עַמִּים חֵן דָּתִי.
 
אַל יִשָּׂא גּוֹי אֶל גּוֹי יָדוֹ
לְטוֹב וּלְמַדָּע יִתְחָרוּ
יֶהֱגוּ אֱמֶת וְיַגִּידוּ
צִדְקַת עַמִּי חִישׁ יַכִּירוּ.

נָבִיא מְרוּדִים לְנַחֲלָה
אַרְצָה אָבוֹת בֵּין רֹב אַחִים
וּנְפוֹצִים שֶׁבַּגּוֹלָה
שִׂימֵם נָא יָהּ בַּמִּבְטָחִים.
*******************
נִצָּנִים נִרְאוּ בָאָרֶץ, 
עֵת הַזָּמִיר וְקוֹל הַתּוֹר. 

בִּמְחוֹלוֹת הַמַּחֲנַיִם
הָבָה וְנִפְצַח מִזְמוֹר.

צְרוֹר הַמּוֹר לִי, צְרוֹר הַמּוֹר לִי,
צְרוֹר הַמּוֹר לִי, צְרוֹר הַמּוֹר.

בִּמְחוֹלוֹת הַמַּחֲנַיִם
הָבָה וְנִפְצַח מִזְמוֹר.
*******************
נִירָה וְחַנָּהלֶ'ה,
בֹּאנָה מַהֵר,
שֵׁבְנָה פֹּה יַחַד
עַל-יַד הַפְּסַנְתֵּר;
כָּל הַחֶבְרַיָּה
אִתְּכֶם תְּטַרְטֵר.
*******************
אַתְּ יָשַׁבְתְּ עַל יָדִי לְסַפֵּר אַגָּדוֹת
אַךְ דְּבָרַיִךְ הָיוּ מְצִיאוּת בְּרֻבָּם;
לֹא רָצִית לְהַכְאִיב וְהִכְאַבְתְּ עַד מְאוֹד,
צָרְבָה לְשׁוֹנֵךְ כְּבַרְזֶל מְלֻבָּן.

וּמְאוּם לֹא הָיָה כִּי הָיָה זֶה הַכֹּל,
וְהָיָה זֶה בְּלֹא לָמָּה,
וְהָיָה זֶה בְּלֹא אֵיךְ.
מִבַּעַד לַחַלּוֹן רַק הַלֵּיל הַכָּחֹל 
וּצְלִיל נְשִׁימָה הַלּוֹחֵשׁ לִי נֵלֵךְ, 
נֵלֵךְ...
נֵלֵךְ – הַלֵּב יְלַמְּדֵנוּ לִצְעֹד,
נֵלֵךְ – אֶל הַלֵּיל שֶׁבָּלַע אֶת הַסּוֹד,
נֵלֵךְ – לְלֹא עֵד, לְלֹא גְּבוּל, לְלֹא חֹק,
נֵלֵךְ וְנִשְׁתֹּק וְנִשְׁתֹּק וְנִשְׁתֹּק.
מִבַּעַד לַחַלּוֹן רַק הַלֵּיל הַכָּחֹל
וּצְלִיל נְשִׁימָה הַלּוֹחֵשׁ לִי נֵלֵךְ, 
נֵלֵךְ...

בְּחַדְרִי צָלְלוּ הַצְּלָלִים עַל הַקִּיר,
הִתְנַגְּחוּ הָאוֹרוֹת מִן הָרְחוֹב שֶׁנָּדַם,
נִתְמַזֵּג יְגוֹנִי בִּיגוֹנֵךְ הַטָּמִיר
וְנִצְרַב בְּאִשּׁוֹ הַסּוֹאֵן שֶׁל הַדָּם.

וּמְאוּם לֹא הָיָה...
*******************
רְאוּ, הִנֵּה פֹּה נֵס גָּדוֹל!
סְבִיבוֹנֵנוּ לֹא יִפֹּל,
הוּא סוֹבֵב עָג וְחָג
כָּל שְׁמוֹנַת יְמֵי הֶחָג.

רְאוּ, הִנֵּה פֹּה נֵס גָּדוֹל!
סְבִיבוֹנֵנוּ לֹא יִפֹּל,
לֹא יִפֹּל, לֹא יִפֹּל,
לֹא יִפֹּל, לֹא יִפֹּל, לֹא יִפֹּל!
*******************
שְׂאוּ נֵס צִיּוֹנָה! שְׂאוּ נֵס צִיּוֹנָה!
הָעִזּוּ וַעֲלוּ, הַמִּתְנַדְּבִים בָּעָם!
אַל תִּרְפֶּה יָדֵנוּ עַד נְשִׁימָה אַחֲרוֹנָה
כָּל עוֹד בְּעוֹרְקֵינוּ יֵשׁ טִפָּה שֶׁל דָּם.

נָרִיקָה הַחֶרֶב כַּזָּקֵן, כַּנַּעַר –
מִי זֶה הַיָּרֵא וְרַךְ הַלֵּבָב?
נָשֵׁינוּ, טַפֵּינוּ כִּי יֵרְדוּ הַשַּׁעַר,
חֲלוּצִים נֵצֵאָה וְנֶאֱסֹר הַקְּרָב!

הֵן אַחִים אֲנַחְנוּ בְּיוֹם צֵאת לִקְרַאת נֶשֶׁק.
לַחַיִּים וְלַמָּוֶת גְּאוֹן-יַעֲקֹב עֵת קָם.

נָרִיקָה הַחֶרֶב...
*******************
נְסַדֵּר מַעְגָּל גָּדוֹל
וְנֵצֵאָה בְּמָחוֹל
כַּף נִמְחָא
נִסְתּוֹבֵבָה בְּשִׂמְחָה!
*******************
נַעֲלֹזָה וְנִשְׂמְחָה, נֵצֵאָה בְּמָחוֹל!
בְּחַגִּים וּבְמוֹעֲדִים נָשִׁירָה וְנָחֹל!
בְּקוֹל נָרִיעַ! יוֹם חַג הִגִּיעַ!
שִׁיר הַמִּזְמוֹר מִדּוֹר אֶל דּוֹר –

לִי לִי לִי
אִם אֵין אֲנִי לִי מִי לִי
צַהֲלוּ, צַהֲלוּ!
הֶאָח, הֶאָח!

צֵאנָה, צֵאנָה, הַבָּנוֹת, צֵאנָה בִּמְחוֹלוֹת!
בְּתֻפִּים וּבְקוֹל זִמְרָה צֵאנָה בִּמְחוֹלוֹת!
הַךְ בִּמְצִלְתַּיִם אַחַת וּשְׁתַּיִם!
הִכּוֹנוּ הָכֵן, יוֹדְעֵי נַגֵּן!

לִי לִי לִי...
*******************
בַּת חֵן וָחֶמֶד נָעֳמִילֶה
לָהּ זְהַב קְווּצוֹת מִסְתַּלְסְלוֹת
אֲבִיב חַיִּים כְּבָר חֲמִישִׁי
נִשְׁקָף לָהּ מֵרָחוֹק.
עֵינַיִם – אוֹר שֶׁל תְּכֵלֶת לָהּ
וְצֵל שְׁמוּרוֹת מַאֲהִילוֹת
אַט רוֹעֲדוֹת, מְרַפְרְפוֹת
כְּמֶשִׁי קַל, עָנֹג

וּרְאוּ אֶת קְצֵה אַפָּהּ הַקָּט
מוּרָם מְעַט, תּוֹהֶה סָבִיב
וְחוּט שִׂפְתֵי שָׁנִי דָּקִיק
כְּאֹדֶם שְׁמֵי עַרְבִית.
גּוּפָהּ כְּבֶן אִילָן צָעִיר
לְרוּחַ קַל בְּעֵת עַרְבִית
גָּמִישׁ וָרַךְ שֶׁשִּׂמְחָתוֹ
כָּל רַע עוֹד לֹא הִשְׁבִּית.

כֹּה יוֹם תָּמִים שׂוֹחֶקֶת הִיא
בֵּין פַּרְפָּרִים שְׁכוּרֵי חֶדְוָה
כֹּה יוֹם תָּמִים רוֹחֶצֶת הִיא
בֵּין שְׁלַל פְּרָחִים בַּטַּל
כְּמוֹ מֻפְתָּעִים הֵם מֵחִנָּהּ
דֹּם מִתְרַפְּקִים בְּאַהֲבָה,
לוֹטְפִים אוֹתָהּ, נוֹשְׁקִים אוֹתָהּ
כָּל פֶּרַח, כָּל זַלְזַל.

בָּעֶרֶב עַל עַרְסָהּ הַצַּח
עֵינֶיהָ זוּג שֵׂיוֹת עָיֵף
כְּמוֹ שְׁנֵי שְׁמֵי תְּכֵלֶת נִפְלָאִים
נֶעֱצָמוֹת אַט אַט.
עַל פִּרְחֵי חֵן וְצִפֳּרִים
חוֹלְמוֹת, רוֹקְמוֹת חֲלוֹם עָרֵב
אָבִיב כְּבָר חֲמִישִׁי קָרֵב
לָהּ מִצְטַחֵק בִּשְׁנָת.

*******************
פֹּה עַל שִׂיא הַגֶּבַע בֵּין פִּרְחֵי הַחֵן
מַה יִּנְעַם לִי שֶׁבֶת עֵת אֶרְעֶה הַצֹּאן
חַי לִי לִי לִי...

אֵין עָשִׁיר כָּמוֹנִי, הָרוֹעֶה הַדַּל
יֵשׁ לִי אֹהֶל תְּכֵלֶת, שָׁמַיִם מֵעַל
חַי לִי לִי לִי...
*******************
נַעֲרָה, בָּרְכִינִי לְשָׁלוֹם,
הוֹבִילִינִי בַּמִּשְׁעוֹל אֶל רֹאשׁ הָהָר.
נַעֲרָה, לֹא עוֹד אָשׁוּב הֲלוֹם;
בֵּיתִי קוֹרֵא לִי: "בּוֹא אֶל רֹאשׁ הָהָר!"

נַעֲרָה יָפָה, הַגִּידִי נָא
מַה יָּחוּשׁ לִבֵּךְ?
הַאִם יֶחְסַר דָּבָר בְּרֹאשׁ הָהָר?

נַעֲרִי, קָחֵנִי עִמָּדְךָ,
הוֹבִילֵנִי בַּמִּשְׁעוֹל אֶל רֹאשׁ הָהָר,
לֹא אוּכַל הֱיוֹת פֹּה בִּלְעָדְךָ;
אָשְׁרֵנוּ שָׁם קוֹרֵא בְּרֹאשׁ הָהָר.

נַעֲרָה יָפָה...

רוּחַ עֶרֶב, תְּכוֹל וּמֶרְחָבִים,
מְנַשֶּׁבֶת בַּמִּשְׁעוֹל אֶל רֹאשׁ הָהָר.
הֶעְפַּלְנוּ צֶמֶד אוֹהֲבִים
לִקְרַאת אָשְׁרֵנוּ, שָׁם, בְּראֹשׁ הָהָר.

נַעֲרָה יָפָה...
*******************
נְפַזֵּר שׁוֹשַׁנִּים
לְ___ מָלְאוּ _ שָׁנִים
נָגִילָה וְנִשְׂמַח...
*******************
נַפְשִׁי הוֹמָה 
וּבְלִבִּי יוֹקֶדֶת אֵשׁ אַהֲבָה (הוּ-הָא!)
דּוֹדִי, דּוֹדִי, מַחֲמַד עֵינִי
אַתָּה דָּגוּל מֵרְבָבָה (הוּ-הָא!)

לָה לָה לָה...
*******************
נֵצֵא לַקְּרָב, נָגֵן עַל אַדְמָתֵנוּ
לֹא נְוַתֵּר עַל אַף שַׁעַל אֲדָמָה.
נֵלֵךְ לַקְּרָב, נָגֵן עַל עֲתִידֵנוּ,
עַל הֶשֵּׂגֵי אַרְצֵנוּ הַיְּקָרָה.
*******************
כֻּלָּנוּ כֻּלָּנוּ נֵצֵא לַשָּׂדֶה
וְשְׁתִילִים בְּיָדֵינוּ לָרֹב.
עֵצִים נִטַּע, חֻרְשׁוֹת, כְּרָמִים,
אַךְ זֶה יוֹם חַג שֶׁכֻּלוֹ טוֹב.

שׁוּרוֹת שׁוּרוֹת נֵצֵא בַּסָּך.
שִׁירָה, יֶלֶד, שִׁיר וּשְׂמַח.
יָצְרָה יָדֵנוּ נוֹף מוֹלֶדֶת,
עֲלֵה הָעֵץ, גְּדַל וּצְמַח.

מִצָּפוֹן, מִדָּרוֹם, אֵל פְּנֵי אֳפָקִים
יְרֻקִּים מִשְׂתָּרְעִים הַנִּירִים.
מָטָר יָרַד עַל הָרִים וַעֲמָקִים
הֶאָח, הֶאָח, גְּשָׁמִים אַדִּירִים!

שׁוּרוֹת שׁוּרוֹת...
*******************
נֵצֵאָה, נָגוּרָה שַׁאֲנַנִּים
כְּתֹם עִדַּן קֶרַח וּכְפוֹר,
כִּזְרֹח הַחַרְסָה בַּגַּנִּים,
בִּנְאוֹת דִּשְׁאֵי עֹנֶג וָאוֹר;

עֵת עָלִים רְטֻבִּים, רַעֲנַנִּים
יָפִיצוּ נִיחֹחַ הַמּוֹר,
כְּמוֹ שִׂיחַ אֶרְאֶלִּים, שִׁנְאַנִּים,
יָרֹנּוּ הַזָּמִיר, הַדְּרוֹר;

עֵת חַכְלִיל יְכַסֶּה שׁוֹשַׁנִּים,
אֲהָבִים אַךְ תֶּהְגֶּה הַתּוֹר, -
נָגוּרָה, נִתְעַלְּסָה בַּגַּנִּים
כְּתֹם עִדַּן קֶרַח וּכְפוֹר.

*******************
אִי אִי אִי
נָצוּדָה לָנוּ צְבִי!
הָבָה נְמַהֵר
פֶּן נִפְגֹּשׁ נָמֵר!
נָצוּד נָצוּדָה לָנוּ דֹּב
וְנִפְשֹׁט עוֹרוֹ הַטּוֹב
מִן הָעוֹר יַעֲשׂוּ בְּגָדִים
יִשְׂמְחוּ הַיְּלָדִים!
*******************
נֵצַח יִשְׂרָאֵל לֹא יְשַׁקֵּר
*******************
נִקְטֹף הַפְּרָחִים הַיָּפִים בַּגַּן
מִי יַלְדָּה יָפָה? הִיא תָּבוֹא לְכָאן
חַנָּה'לֶה, חַנָּה'לֶה, אַתְּ יַלְדָּה יָפָה
חַנָּה'לֶה, חַנָּה'לֶה, אַתְּ יַלְדָּה יָפָה
*******************
נֵר זְהוּב כּוֹתֶרֶת
לַהַט זִיו פְּלָאוֹת,
מֵעָבָר מַזְכֶּרֶת,
אוֹת הוּא לַבָּאוֹת!

שַׁחַר עוֹד יַבְקִיעַ
וְנָמוֹג הַשְּׁחוֹר;
נֵר קָטָן יַבִּיעַ
שִׂיחַ אוֹר.
*******************
הָעֶרֶב בַּבַּיִת, נֵר חַג מְלַבְלֵב
לְזֵכֶר הַפֶּלֶא בְּיֶרַח כִּסְלֵו.
הַנֵּר הַדּוֹלֵק, בּוֹ רֶמֶז וָאוֹת
לִימֵי גְּבוּרָה, נִסִּים וּתְשׁוּעוֹת.

רְאוּ וְהַבִּיטוּ בָּנוֹת וּבָנִים:
הַנֵּר מִתְלַקֵּחַ בְּאֶלֶף גְּוָנִים.
הוּא נֵר יִשְׂרָאֵל הֶעָתִיק, הֶחָדָשׁ
מִדּוֹר אֱלֵי דּוֹר אוֹרוֹ יִתְחַדַּשׁ.
*******************
נֵר לִי, נֵר לִי, נֵר לִי דָּקִיק.
בַּחֲנֻכָּה נֵרִי אַדְלִיק.
בַּחֲנֻכָּה נֵרִי יָאִיר,
בַּחֲנֻכָּה שִׁירִי אָשִׁיר.
*******************
נֵר לִי, נֵר לִי, נֵר לִי דָּקִיק.
בַּחֲנֻכָּה נֵרִי אַדְלִיק.
בַּחֲנֻכָּה נֵרִי יָאִיר,
בַּחֲנֻכָּה שִׁירִי אָשִׁיר.
*******************
נֵרוֹת דּוֹלְקִים, נֵרוֹת דַּקִּים
עַל כָּל חַלּוֹן בָּרְחוֹב
אוּרִים בּוֹרְקִים, אוּרִים זַכִּים
בִּשְׁמֵי הַתְּכוֹל לָרֹב.

כִּי בָּא זֶה חַג הַחֲנֻכָּה –
חַגֵּנוּ, חַג הָאוֹר.
עַם צָר אוֹיֵב גֹּרַשׁ הֻכָּה
וְלָנוּ בָּא הַדְּרוֹר.

אֶל הָאוֹרוֹת הַנִּיצוֹצוֹת
מַבִּיט כָּל יֶלֶד חֵן.
עֵינֵי הַיֶּלֶד נוֹצְצוֹת –
נֵרוֹת שֶׁל חַג גַּם הֵן.
*******************
עוֹמֵד כָּל נֵר וּמְבַקֵּשׁ:
שַׁמָּשׁ, תֵּן אֵשׁ, שַׁמָּשׁ, תֵּן אֵשׁ!
וְהַשַּׁמָּשׁ לוֹ אֵשׁ נוֹתֵן,
מִשְׁתַּחֲוֶה כָּל נֵר: חֵן חֵן!

חֵן חֵן לְךָ, שַׁמָּשׁ הָאוֹר
אִתָּנוּ יַחַד נָא אֱמֹר:
בָּרוּךְ חַג חֲנֻכָּה לַכֹּל!
בָּרוּךְ לַקָּט וְלַגָּדוֹל!

יָאִיר הַנֵּר שְׁמוֹנָה יָמִים –
בָּרוּךְ הָאוֹר לְעוֹלָמִים!
אָמֵן!
*******************
שֶׁמֶן זַךְ הִשַּׂגְתִּי לִי
וְנֵרוֹת חַג הִדְלַקְתִּי לִי
סוֹד לְנֵרוֹת אֵלֶּה

אוֹר וָגִיל מַמְטִירִים הֵם
נֵס גָּדוֹל מַזְכִּירִים הֵם
נֵר לְנֵר שָׂח פֶּלֶא

מַכַּבִּים לִי קָמוּ אָז
בַּחוּרִים לִבָּם נוֹעָז
לֵב, לֵב מוּצָק כַּסֶּלַע

מִכָּל עִיר, מִכָּל מִבְצָר
הֵם גֵּרְשׁוּ אוֹיֵב אַכְזָר
וְהַגְּאֻלָּה הֵחֵלָּה
*******************
שֶׁמֶן זַךְ הִשַּׂגְתִּי לִי
וְנֵרוֹת חַג הִדְלַקְתִּי לִי
סוֹד לַנֵּרוֹת הָאֵלֶּה

אוֹר וָגִיל מַמְטִירִים הֵם
נֵס גָּדוֹל מַזְכִּירִים הֵם
נֵר לְנֵר שָׂח פֶּלֶא

מַכַּבִּים לִי קָמוּ אָז
בַּחוּרִים לִבָּם נוֹעָז
לֵב מוּצָק כַּסֶּלַע

מִכָּל עִיר מִכָּל מִבְצָר
הֵם גֵּרְשׁוּ אוֹיֵב אַכְזָר
וְהַגְּאֻלָּה הֵחֵלָּה


*******************
נֵרוֹת שַׁבָּת, נֵרוֹת שַׁבָּת,
נֵרוֹת שֶׁל אוֹר וָטֹהַר
בְּכָל פִּנָּה בְּכָל נָוֶה
יָפִיצוּ גִּיל וָזֹהַר.
שַׁבָּת שָׁלוֹם, שַׁבָּת שָׁלוֹם
שַׁבָּת שָׁלוֹם וּמְבֹרָךְ.

נֵרוֹת שַׁבָּת, נֵרוֹת שַׁבָּת,
נֵרוֹת שֶׁל אוֹר וָנֹגַהּ
נָא פַּזְּרוּ נָא כָּל צֵל מִפֹּה
מַלְּאוּ הַלֵּיל אַךְ נֹגַהּ!
שַׁבָּת שָׁלוֹם, שַׁבָּת שָׁלוֹם
שַׁבָּת שָׁלוֹם וּמְבֹרָךְ.

נֵרוֹת שַׁבָּת, נֵרוֹת שַׁבָּת
בִּבְכִי אִמִּי לוֹאֶטֶת,
הוֹי, בִּזְכוּתְכֶם יָבוֹא גּוֹאֵל
לָעָם וְלַמּוֹלֶדֶת.
שַׁבָּת שָׁלוֹם, שַׁבָּת שָׁלוֹם
שַׁבָּת שָׁלוֹם וּמְבֹרָךְ.
*******************
נֵרוֹתַי הַזְּעִירִים,
מָה רַבּוּ הַסִּפּוּרִים,
לִי יִלְאַט הָאוֹר
לִי יִלְאַט הָאוֹר;
עַל דָּמִים וְכִשְׁלוֹנוֹת,
עַל תְּרוּעוֹת שֶׁל נִצְחוֹנוֹת,
עַל קְרָבוֹת שֶׁל דְּרוֹר,
עַל קְרָבוֹת שֶׁל דְּרוֹר.

עֵת אֶרְאֶה אוֹרְכֶם הַקָּט
יַעֲטֵנִי צֵל בַּלָּאט,
קוֹל אֵלַי יִקְרָא,
קוֹל אֵלַי יִקְרָא:
יִשְׂרָאֵל, שָׂבַעְתָּ קְרָב,
אֶפֶס גַּם יָדַעְתָּ רַב,
עֹז וְתִפְאָרָה
עֹז וְתִפְאָרָה.

וּגְדֻלָּה הָיְתָה לְךָ,
וַתִּכּוֹן הַמַּמְלָכָה,
וַתִּשָּׂא הָרֹאשׁ,
וַתִּשָּׂא הָרֹאשׁ.
קוּם, בֵּיתְךָ שֵׁנִית קוֹמֵם
וְחַדֵּשׁ מִבְצָר שׁוֹמֵם!
קוּם, עֲלֵה וּכְבֹשׁ!
קוּם, עֲלֵה וּכְבֹשׁ!

נֵרוֹתַי הַזְּעִירִים
כֵּן סִפְּרוּ לִי סִפּוּרִים
עַל עָבָר שֶׁל עַם
עַל עָבָר שֶׁל עַם.
וַאֶשְׁמַע כָּל נֵר וָנֵר
לִי קוֹרֵא: קוּם, הִתְעוֹרֵר,
עַם חָיָה וָקָם!
עַם חָיָה וָקָם!
*******************
נֵרוֹתַי הַזְּעִירִים,
מָה רַבּוּ הַסִּפּוּרִים
לִי יִלְאַט הָאוֹר,
לִי יִלְאַט הָאוֹר.
עַל גְּבוּרוֹת לִי יְסַפְּרוּ,
עַל דָּמִים שֶׁנִּשְׁפְּכוּ,
עַל מִלְחֶמֶת דְּרוֹר,
עַל מִלְחֶמֶת דְּרוֹר.
*******************
כַּסִּי רִיסַי בַּנַּרְקִיסִים, כַּסִּינִי!
שְׂפָתַי כַּסִּי, שְׂפָתַיִךְ לִי שְׂאִי!
סוֹד רֵיחָנִי, סוֹדֵךְ מִסּוֹד עָסִיס לִי
וּמְסוֹס נַרְקִיס שְׂפָתַיִךְ צוּף הֵצִיף
מִמְּסוֹס בִּצָּה סוּף מִצְהָלוֹת צִלְצֵל
עָלִים צְחוֹרִים וְצֹהַב עַלְעַלִּים
וּשְׂחוֹק יָרֹק, סִיבֵי גִּבְעוֹל בַּכְּלִיל
רֵיחֵךְ בַֹּשִּׁיר שָׁרוּ צְרוֹר נַרְקִיסֵינוּ
חֲלוֹם רִיסַי שְׁחֹרוֹת וּשְׁכוּר שְׂפָתַיִךְ צוּף.
*******************
באך כְּמוֹ הָיִית כְּמוֹ חֲלוֹם
אַתְּ __________ עָבַרְתָּ בַּחֲלוֹם
הֲיִי לִי רַעְיָה אַתְּ וַאֲנִי 
עוֹד תִּהְיִי ________

אֶת דְּמוּתֵךְ רָאִיתִי אֶתְמוֹל
גַּם אָזְנִי קָלְטָה אֶת הַקּוֹל
שִׁיר זֶה כְּבָר מַמָּשׁ סִימְפוֹנְיָה
קוֹל עָרֵב שֶׁרַק יַ[..]

נִשְׁאַר הַשִּׁיר לָנוּ רַק
מִן הַחֲלוֹם
מִלְּבַד הַשִּׁיר אַהֲבָה
שָׁלוֹם שָׁלוֹם
כְּאוּד מֻצָּל נִשְׁאַר הַשִּׁיר
בִּדְבַר אַהֲבָה
שִׁירַת תּוּגָה וְאַכְזָבָה

כְּאוּד מֻצָּל נִשְׁאַרְתְּ אַתְּ
________ רַק זֹאת 
אֹהַב לָנֶצַח רַק אוֹתָךְ
מְאֹד מְאֹד
הַחֲלוֹם עָבַר חָלַף כְּבָר
אִתּוֹ גַּם אַתְּ
לִבִּי נִשְׁבַּר לָעַד

[בית ללא מלים]
כְּאוּד מֻצָּל נִשְׁאֶרֶת אַתְּ...


*******************
כְּשֶׁנָּשׁוּב אֶל נוֹפַיִךְ, מוֹלֶדֶת
זִכְרוֹנֵךְ לְעוֹלָם לֹא יָסוּף,
שֶׁל הַלַּיְלָה עַל קֶבֶר רֵעֵינוּ,
שֶׁל הַשַּׁחַר מֵעֵבֶר יַם-סוּף.

כְּשֶׁהָלַכְנוּ הָיָה שָׁם הַקַּיִץ,
וְהִלְבִּין בַּשָּׂדוֹת הֶחָצָב,
כְּשֶׁנָּשׁוּב יִפְגְּשׁוּנוּ בַּבַּיִת
הָרוּחוֹת הַקְּרִירִים שֶׁל הַסְּתָו.
*******************
נָשׁוּטָה, נָשׁוּטָה, הַחוֹף מִתְרַחֵק לוֹ,
יַלְדִּי הָאוֹבֵד.
גַּלִּים וְכוֹכֶבֶת וְרוּחַ נוֹשֶׁבֶת,
הַלַּיְלָה יוֹרֵד.

עוֹד נַחְזֹרָה, שׁוּב נַחְזֹרָה,
וְהָרוּחַ תִּרְעַשׁ חֲזָקָה,
וְשִׁירִים יַעֲלוּ מִסִּפּוּן וּמִתֹּרֶן,
עוֹד נַחְזֹר וְנָשִׁיבָה נָקָם.

נָשׁוּטָה, חֶבְרַיָּא, נֵכָר יַעֲטֵנוּ
בְּרוּחַ קָרָה.
זָרִים בְּבֵיתֵנוּ, אַיֵּה סְפִינָתֵנוּ,
אַרְצִי הַסְּגוּרָה?

עוֹד נַחְזֹרָה...
*******************
נֶשֶׁר, נֶשֶׁר, אַל תִּגַּע עוֹד,
שְׂדֵה-הַקֶּטֶל עוֹד רוֹעֵם,
וְהַחֶרֶב חֲזָקָה עוֹד
בְּיָדוֹ שֶׁל הַלּוֹחֵם.

נֶשֶׁר, נֶשֶׁר, אַל תִּגַּע עוֹד,
שְׂדֵה-הַקֶּטֶל כְּבָר שׁוֹמֵם,
אַךְ הָרוּחַ מְנִיעָה עוֹד
אֶת חַרְבּוֹ שֶׁל הַלּוֹחֵם.

נֶשֶׁר, נֶשֶׁר, אַל תִּגַּע עוֹד,
שְׂדֵה-הַקֶּטֶל אֵין לוֹ שֵׁם,
כִּי לֹא תַּמָּה, לֹא נֻצְּחָה עוֹד
מִלְחַמְתּוֹ שֶׁל הַלּוֹחֵם.


*******************
זִים זִים זִים, צִיל צְלִיל
סְבִיבוֹן עָשׂוּי מִסְּלִיל
הִתְגַּלְגֵּל שְׁמוֹנָה יָמִים
מִדַּפְנָה לְמוֹדִיעִין
מִמָּעוֹז לְגִנּוֹסָר
וּמִשָּׁם לִכְפַר אָזָ"ר
בְּבוֹאוֹ לְנַהֲלָל
לְבִיבוֹת הַרְבֵּה זָלַל
עַד שֶׁבָּא לִמְעָרָה
מַכַּבִּים הוּא שָׁם רָאָה
הִסְתּוֹבֵב, רָקַד, נִרְדַּם
עַד הַיּוֹם חוֹלֵם הוּא שָׁם
זִים זִים זִים, צִיל צְלִיל
סְבִיבוֹן עָשׂוּי מִסְּלִיל
*******************
סְבִיבוֹן סְבִיבוֹן סְבִיבוֹן סְבִיבוֹן
עָגֹל קָטֹן, עָגֹל קָטֹן
קָטֹן עָגֹל וְלֹא גָּדוֹל
אֲנִי, אֲנִי.

אָרוּץ, אָרוּץ, אָדוּץ, אָדוּץ
בַּחֶדֶר פֹּה, בַּחֶדֶר פֹּה
וְגַם בַּחוּץ אֲנִי אָרוּץ
אֲנִי, אֲנִי.

אֶפְנֶה אֶל שְׂמאֹל, אַךְ לֹא אֶפֹּל
רַק הוּא לַכֹּל, רַק הוּא לַכֹּל
כִּי לֹא גָּדּוֹל; קָטֹן, עָגֹל
אֲנִי, אֲנִי.

אֶתֵּן ___ דִּין-דִּין, דִּין-דִּין
לַיְּלָדִים הַנֶּחְמָדִים
אָבִי יָכִין דְּמֵי חֲנֻכָּה
אָבִי, אָבִי.
*******************
סְבִיבוֹן – סֹב סֹב סֹב,
חֲנֻכָּה הוּא חַג טוֹב.
חֲנֻכָּה הוּא חַג טוֹב,
סְבִיבוֹן – סֹב סֹב סֹב.

סֹב נָא, סֹב כֹּה וָכֹה,
נֵס גָּדוֹל הָיָה פֹּה.
נֵס גָּדוֹל הָיָה פֹּה,
סֹב נָא, סֹב כֹּה וָכֹה.
*******************
סְבִיבוֹנִי יָרוּץ בְּגִיל
מִן הָעֵמֶק לַגָּלִיל
בֵּין הָרִים וַעֲמָקִים
בַּשָּׂדוֹת הַיְּרֻקִּים.
 
מִיהוּדָה לַשָּׁרוֹן
יִתְגַּלְגֵּל לוֹ הַסְּבִיבוֹן
בֵּין כְּרָמִים וּפַרְדֵּסִים
שָׁם עוֹבְדִים וְשָׂשִׂים.
*******************
סַבָּל אָדוֹן, סַבָּל גְּבֶרֶת
אֵין פַּרְנָסָה בְּדֶרֶךְ אַחֶרֶת

יְלָדִים לִי חֲמִשָּׁה
פַּרְנְסוּנִי בְּבַקָּשָׁה
עַל גַּבִּי אֶסְחַב שַׂקִּים
בָּרְחוֹבוֹת וּבַשְּׁוָקִים

סַבָּל אָדוֹן...
*******************
עַל שְׂפַת ווֹלְגָה הַסּוֹעֶרֶת
סַבָּלִים בַּהֲמוֹנִים.
יִמְשְׁכוּ סְפִינָה בְּחֶבֶל
בַּחוּרִים וְגַם זְקֵנִים.

לֹא אַסְדָּה מִתּוֹךְ הַוּוֹלְגָה
הֵם מוֹשְׁכִים בַּחֲבָלִים;
חַיֵּיהֶם הֵם סוֹחֲבִים שָׁם
וּלְהוֹצִיא לֹא יְכוֹלִים.

וְכָל זְמַן שֶׁזֶּה הַחֶבֶל
בִּבְשָׂרָם תְּלָמִים יַחֲרֹשׁ
לֹא תֶּחְדַּל שָׁם אִמָּא ווֹלְגָה
בַּחֲרוֹן קִצְפָּה לִגְעֹשׁ.
*******************
סָבְתָא יוֹכֶבֶד עַל הַמִּטָּה שׁוֹכֶבֶת
כָּל הַיּוֹם רוֹצָה לִישֹׁן,
עוֹלֶה עוֹלֶה עוֹלֶה עוֹלֶה הַסַּבָּא
וְהוּא אוֹמֵר שֶׁגַּם זְקֵנִים רוֹצִים לִחְיוֹת.

אוֹמְרִים בְּמַנָּרָה יֵשׁ שֶׁפַע שֶׁל פֵּרוֹת
תַּפּוּחִים וְאַגָּסִים,
אָז בָּאנוּ בָּאנוּ בָּאנוּ מַה קִבַּלְנוּ
קִבַּלְנוּ "נָא" בָּאֹזֶן, "נָא" אֶחָד גָּדוֹל!
*******************
אוּרִי הָלַךְ לוֹ עִם סָבְתָא
פַּעַם לְיַעַר גָּדוֹל
שָׁם טִיְּלוּ הֵם בְּצַוְתָּא
אוּרִי אָמַר לָהּ בְּקוֹל:

סָבְתָא סָבְתָא
בּוֹאִי הַקְשִׁיבִי נָא
סָבְתָא סָבְתָא
יֵשׁ פֹּה קוּקִיָה
סָבְתָא סָבְתָא
עַל הָעֵץ הַהוּא
הִיא צוֹעֶקֶת
קוּ-קוּ קוּ-קוּ קוּ-קוּ

סָבְתָא נִרְקֹד נִשְׁתַּגֵעַ
הַקּוּקִיָּה תְּזַמֵּר
שָׁם בַּבִּצָּה הַצְּפַרְדֵּעַ
תִּרְקֹד וּתְקַרְקֵר

סַבְתָּא סַבְתָּא
זֶהוּ שִׁיר נִפְלָא
סַבְתָּא סַבְתָּא
קְוַה-קְוַה קְוַה-קְוַה קְוַה-קְוַה

לַ לַ לַ לָה...

שׁוּרוּ חַיּוֹת שֶׁבַּיַּעַר
צְבִי וְדֻבּוֹן, אַיָּלָה
סָבְתָא רוֹקֶדֶת עִם נַעַר
הָבָה נִקְרָא בְּגִילָה:

סָבְתָא סָבְתָא...
*******************
בִּפְרוֹעַ פְּרָעוֹת בְּיִשְׂרָאֵל
עַם מֻסָּת מִתְהוֹלֵל, מִדָּם צוֹהֵל,
לֹא נִשְׁכַּח אֶת שַׁדְמוֹת הַגָּלִיל!
לְקוֹל שִׁירָה, מְלֵאֵי גְּבוּרָה,
הַמִּתְנַדְּבִים בְּסֶגֶ'רָה,
נַעַל לִנְצֹר אֶת פִּנַּת הַגָּלִיל!

אֲסַפֵּר לָכֶם עַל שְׁנַת תִּרְצ"וּ,
אִם תִּרְצוּ וְאִם גַּם לֹא תִּרְצוּ,
אֵיךְ חֵרַפְנוּ נַפְשֵׁנוּ לָעָם.
שׁוֹמְרֵי הַגֹּרֶן מִתְפַּזְּרִים
וּמִתְקַשְּׁרִים בִּיחָסִים
עִם בְּנוֹת שָׂרָה וְיוֹסֵף הַגְּלִילִי.

אַבְנֵי מִכְשׁוֹל לָרֹב הֵסַרְנוּ כְּבָר
בְּדַרְכֵּנוּ אֶל פִּסְגַּת הָהָר
לֹא נֵרָתַע גַּם בָּעִיר וְגַם בַּכְּפָר.
יָמִים יַחְלֹפוּ וְנִזְכֹּר
בְּרֶטֶט גִּיל יְמֵי מָצוֹר
עֵת יִשָּׁמַע שִׁיר הָאֹשֶׁר וְהַדְּרוֹר!
*******************
סוֹאֵן בִּדְמִי הַלֵּיל
פֻּנְדָּק בִּנְמַל מַרְסֵיל.
מַלָּח יָרִים שָׁם כּוֹס
עִם נַעֲרָתוֹ, טַבָּק חָרִיף יַרְבֶּה לִלְעֹס.

חַיִּים עֶרְכָּם שָׁם דַּל
אַהֲבָה מַתְּנַת שָׁלָל.
לֹא שָׁב עִם רֶטֶט סְתָם
יִמְחֶה מֶלְצַר עִם אוֹר הַשַּׁחַר כִּתְמֵי דָּם.

שְׁחֹרַת כְּפָפוֹת וָעַיִן
צָעֲדָה בִּשְׁאוֹן מַרְתֵּף
פָּקְדָה "הַגִּישׁוּ יַיִן!"
וַתֵּשֵׁב.

עֵת נַגָּן עִוֵּר הֵנִיף
כִּנּוֹרוֹ אֱלֵי חָזֶה
"הֵי אַפָּשׁ! רְקֹד עִמִּי
וְרַוֵּה אֶת צִמְאוֹנִי!"

הָאַפָּשׁ מַלָּח בִּרְיוֹן
עֵינָיו כְּלַהַב שֶׁל פִּגְיוֹן
רַק בַּכּוֹס נָתַן עֵינָיו
הָעַלְמָה בִּקְּשָׁה לַשָּׁוְא.

הַיָּם קוֹרֵא לִי שׁוּב;
אֵלַיִךְ לֹא אָשׁוּב.
הַיָּם הוּא לָךְ חִידָה,
וְלִי הַיָּם הָאַהֲבָה הַיְּחִידָה.

חַלּוֹן פֻּנְדָּק אָפֵל
הָרוּחַ מְיַלֵּל
רָחֲקָה סְפִינָה אֵין סוֹף
רָחַק מַלָּח מִנַּעֲרָתוֹ שֶׁעַל הַחוֹף.
*******************
סֹב, סֹב, סֹב, סֹב, סֹב, סְבִיבוֹן
מִיְּרוּשָׁלַיִם לְגִבְעוֹן!
מִגִּבְעוֹן סֹב עַד בֵּית אֵל,
וּמִשָּׁם לְיִזְרְעֶאל;
שָׁם קְהַל חֲלוּצִים
בְּמָחוֹל כֻּלָּם יוֹצְאִים.
סֹב, סֹב, סְבִיבוֹן,
אוּצָה-רוּצָה לְגִבְעוֹן!

סֹב, סֹב, סֹב, סֹב, סֹב, סְבִיבוֹן
מִיְּרוּשָׁלַיִם לְגִבְעוֹן!
בַּמַּעְגָּל הִכָּנֵס וְלַכֹּל בְּקוֹל הַכְרֵז:
הִנֵּה כָּאן הָיָה הַנֵּס!
כָּל הָאָרֶץ כַּפַּרְדֵּס,
מֵאֵילַת וַעֲדֵי דָּן
כָּל הָאָרֶץ הָפְכָה גַּן.
*******************
אֲנִי אָדָם שָׁקֵט וְגַם עָנָיו
פָּשׁוּט מְאוֹד דּוֹמֶה אֲנִי לְצַב
וְאֵין לִי כָּל שִׂיחָה עִם הַבְּרָיוֹת
פָּשׁוּט מְאוֹד רוֹצֶה אֲנִי לִחְיוֹת
סוֹבַבְתִּי וְחִפַּשְׂתִּי בַּמְּדִינָה
אַךְ אֵין מָקוֹם שֶׁאֵין בּוֹ מַנְגִּינָה

לְאָן אֵלֵךְ, לְאָן אֶבְרַח?
הֵיכָן אָדָם יוֹשֵׁב וָנָח?
הוֹי עֲצַבַּי, הוֹי עֲצַבַּי
כִּי הֵם מְתוּחִים יוֹתֵר מִדַּי
דָּמִי רוֹתֵחַ בְּעוֹרְקַי
רֹאשִׁי סוֹבֵב סוֹבֵב עָלַי
לָכֵן אַחִים תְּנוּ לִי עֵצָה
הֵיכָן אֶת הַשַּׁלְוָה אֶמְצָא?

יָצָאתִי לְשִׁכּוּן מִחוּץ לָעִיר
אָמְנָם סְבִיבָה נָאָה וְנוֹף עָשִׁיר
אַךְ לֹא עָבְרוּ יָמִים אֲחָדִים
וְהַשְּׁכֵנִים נִגְּנוּ לִי תַּקְלִיטִים
מִכָּל תַּקְלִיט בּוֹקֵעַ אֵיזֶה גֶּ'אז
מַמָּשׁ צְרִיחַת אַרְנֶבֶת וּבַרְוָז 

לְאָן אֵלֵךְ...

מֵעַל חַדְרִי רוֹבֶצֶת עוֹד קוֹמָה
מִשָּׁם בּוֹקַעַת מוּזִיקָה דּוֹמָה
וְשָׁם יוֹשֶׁבֶת אֵיזוֹ נַעֲרָה
וּמַה תֹּאמְרוּ – הִיא כָּל הַיּוֹם עֵרָה
הִיא לֹא פּוֹסֶקֶת שָׁמָּה לְטַרְטֵר
עַד שֶׁרֹאשִׁי מַתְחִיל לְהִסְתַּחְרֵר

לְאָן אֵלֵךְ...
*******************
שִׂים לֵב לְהִתְפַּתְּחוּת הַקָּנוֹן
בִּשְׁלֹשָׁה קוֹלוֹת:
קוֹל רִאשׁוֹן מַתְחִיל וְהַשֵּׁנִי
אַחֲרָיו רוֹדֵף בְּלִי הֲפוּגוֹת
הַשְּׁלִישִׁי אָץ רָץ רוֹדֵף
לִתְפֹּס אֶת שְׁתֵּי הָאַרְנָבוֹת.
*******************
סֻכָּה בַּכֶּרֶם נִצֶּבֶת בּוֹדֵדָה
מֵרוּחַ עַזָּה, נָעָה נוֹדֵדָה
אַיֵּה שׁוֹמֵר? אַיֵּה נוֹטֵר?
יַלְדָּה דוֹאֶגֶת לַנּוֹטֵר
הַלֵּיִל כַּצֵל יַחֲלֹף
וְלִבָּהּ עוֹדֶנּוּ עֵר
עִם שַׁחַר דּוֹדִי הִנֵּה זֶה בָּא
אֲנִי לוֹ, הוּא לִי
לֵיל אַהֲבָה


*******************
פַּטִּישׁ, מַסְמֵר
נִקַּח מַהֵר.
סֻכָּה לִבְנוֹת,
בָּנִים, בָּנוֹת!
טָח טָח...

קָנֶה, קָנֶה,
סֻכָּה אֲנִי אֶבְנֶה.
קַשֵּׁט הַגַּג
לִכְבוֹד הֶחָג!
טָח טָח...

מַהֵר, מַהֵר
הַזְּמַן דּוֹהֵר;
אֵין פְּנַאי חַכּוֹת –
מָחָר סֻכּוֹת!
*******************
סֻכַּת אַמָּתַיִם עֲשׂוּיָה לוּחוֹתַיִם
בְּעֶצֶב בָּנִיתִי לִי פֹּה.
סָכַכְתִּי בַּסְּכָךְ הָאֹהֶל הַשַּׁח
וָאֵשֵׁב בַּלַּיְלָה לִי פֹּה.

הַסַּעַר, הָרוּחַ וְכָל סֶדֶק יָפוּחַ
נֵרִי יְכַבֶּה הָאֶחָד.
יֵהוֹם לוֹ הַסַּעַר כְּחַיַּת הַיַּעַר
וַאֲנִי אֵשֵׁב פֹּה בָּדָד.

אִשְׁתִּי הַחִוֶּרֶת בַּפֶּתַח נִצֶּבֶת
תַּבְשִׁיל לִי מַגֶּשֶׁת בַּיָּד,
בְּרַעַד נִצֶּבֶת, שְׂפָתֶיהָ דּוֹבֶבֶת:
סֻכָּה זוֹ תִּפֹּל עוֹד מְעַט.

חִדְלִי מֵאִוֶּלֶת! רוּחֵךְ מַה נּוֹפֶלֶת?
סֻכָּה זוֹ עָמוֹד תַּעֲמֹד!
רוּחוֹת כְּבָר סָעָרוּ בְּיָמִים עָבָרוּ,
וְהִיא עוֹדָהּ בַּל תִּמּוֹט!
*******************
סֻכַּת דָּוִד הַנּוֹפֶלֶת
עוֹד תָּקוּם וְתִבָּנֶה!
דָּוִד מֶלֶךְ יִשְׂרָאֵל חַי וְקַיָּם.
בַּיּוֹם הַהוּא אָקִים
אֶת סֻכַּת דָּוִד הַנּוֹפֶלֶת!
*******************
סֻכָּתִי הַסֻּכָּה
נֶהֱדֶרֶת יְרֻקָּה
לִי, לִי, לִי – רַק, רַק, רַק
לִי רַק מְחַכָּה.

סַבָּא יֵשׁ לִי, יֵשׁ לִי סָב,
וְזָקָן לוֹ צַח, רָחָב.
הוּא אוֹתִי אוֹהֵב כָּל-כָּךְ,
סֻכָּתִי יְכַס בִּסְכָךְ.
 
סֻכָּתִי הַסֻּכָּה...

מִן הַבֹּקֶר עַד הַלֵּיל
הִיא עוֹמֶדֶת לָהּ בַּצֵּל.
לְבוּשָׁה הִיא עַד הַגַּג,
מְקֻשֶּׁטֶת לְיוֹם חַג.

סֻכָּתִי הַסֻּכָּה...

סֻכָּתִי יְדִידָתִי,
אַל נָא תִּשְׁכְּחִי אוֹתִי,
אִם צָרִיךְ לָךְ לְחַכּוֹת
אֲחַכֶּה עַד חַג סֻכּוֹת.
 
סֻכָּתִי הַסֻּכָּה...
*******************
קֶרֶשׁ, מוֹט, קֶרֶשׁ, מוֹט,
סֻכָּתֵנוּ בַּל תִּמּוֹט!
וָו אֶל וָו, קִיר אֶל קִיר,
קוּם וּבְנֵה, בַּנַּאי צָעִיר!
שָׁמָּה רוּץ, הֵנָּה פְּנֵה –
סֻכָּתֵנוּ קוּם ובְנֵה!

קֶרֶשׁ, מוֹט
סֻכָּתֵנוּ בַּל תִּמּוֹט

זֵר תְּמָרִים וַהֲדַסִּים
לְתִפְאֶרֶת לָהּ נָשִׂים,
בִּפְרָחִים אוֹתָהּ נַפְרִיחַ,
נְקַשְּׁטֶנָּה בְּשָׁטִיחַ,
עַד יַגִּיד כָּל רוֹאָהּ
אֵין כָּמוֹהָ נִפְלָאָה!

קֶרֶשׁ מוֹט...

אֵין כָּמוֹהַ עוֹד לְחֵן,
לְקִשּׁוּט כָּמוֹהַ אֵין...
כָּל הָעִיר לָהּ כַּף תִּמְחַא
וְתָרִיעַ בְּשִׂמְחָה:
אֵין כָּזוֹ מַעֲשֶׂה אָמָּן
מִבְּאֵר שֶׁבַע וְעַד דָּן!

קֶרֶשׁ מוֹט...
*******************
קֶרֶשׁ, מוֹט, קֶרֶשׁ, מוֹט,
סֻכָּתֵנוּ בַּל תִּמּוֹט!
וָו אֶל וָו, קִיר אֶל קִיר,
קוּם וּבְנֵה, בַּנַּאי מָהִיר!
שָׁמָּה רוּץ, הֵנָּה פְּנֵה –
סֻכָּתֵנוּ קוּם וּבְנֵה!

זֵר תְּמָרִים וַהֲדַסִּים
לְתִפְאֶרֶת לָהּ נָשִׂים,
בִּפְרָחִים אוֹתָהּ נַפְרִיחַ,
נְקַשְּׁטֶנָּה בְּשָׁטִיחַ,
עַד יַגִּיד כָּל רוֹאָהּ
אֵין כָּמוֹהָ נִפְלָאָה!
*******************
סוֹלֵל בּוֹנֶה! מוֹסָד חָשׁוּב הִנֵּנִי
שָׁלֹשׁ שָׁנִים מַרְוִיחַ דֶּפִיצִיט
אַךְ לֹא אוֹבֵד עֵצוֹת הִנֵּנִי
כִּי הַקּוֹנְגְּרֶס יִתֵּן פְּרוֹפִיט, כֵּן,

כָּל הַיּוֹם בָּנִים חֲלוּצִים
עֲבוֹדָה בְּקוֹל דּוֹרְשִׁים
מְעֻנִּים כֻּלָּם וּרְצוּצִים
וּלְפִתֵּנוּ הֵם זְקוּקִים

וּבִנְיָנִים, הֲרֵי אַתֶּם *רָאִיתֶם
כָּל הַקִּירוֹת לְגַמְרֵי עֲקֻמִּים
וּבְכֵן תּוֹדוּ נָא כִּי *שָׁגִיתֶם
כִּי בִּי תַּטִּילוּ הָאַשְׁמָה, כֵּן,

כָּל הַיּוֹם בָּנִים חֲלוּצִים...


*******************
הַיָּא הַי רְכַב וּצְלַח
רֶגֶל אַבָּא סוּס הִיא לָךְ
הַיָּא הַי רָץ הַסּוּס
עַל פְּנֵי גַיְא וָהָר יָטוּס
הַיָּא הָלְאָה הָלְאָה כֵּן
שָׁט הַסּוּס עַד הַיַּרְדֵּן

בַּיַּרְדֵּן שׁוֹתֶה הוּא מַיִם
אַחַר כָּךְ טָס לִירוּשָׁלַיִם

הַיָּא הַי רְכַב וּצְלַח
רֶגֶל אַבָּא סוּס הִיא לָךְ

*******************
בָּא הָאָבִיב, שֶׁמֶשׁ חָבִיב
יָפִיץ אוֹר וָחֹם
מְשַׂחֲקִים אָנוּ
בְּסוּסִים כָּל הַיּוֹם.

סוּסִים נָאִים, רָצִים, בָּאִים
כָּל עוֹד בָּם נְשָׁמָה
מוֹשְׁכוֹת קַח, בָּרֶגֶל הַךְ!
תִּרְעַד הָאֲדָמָה!

לָ לָ לָ...
מוֹשְׁכוֹת קַח, בָּרֶגֶל הַךְ!
תִּרְעַד הָאֲדָמָה!

סְיָחֵי-חֵן עַלִּיזִים אָנוּ
קַלֵּי מֵרוֹץ פְּזִיזִים אָנוּ,
חֲלֵב אִמָּא יוֹנְקִים אָנוּ
אִמָּא טוֹבָה נְעִימָה לָנוּ,
לֹא נֵדַע שׁוֹט וָעֹל!

בָּא הָאָבִיב...

סוּסֵי-מַשָּׂא עַזִּים אָנוּ
צַעַד צַעַד זָזִים אָנוּ
מַשָּׂא רַב טְעוּנִים אָנוּ
לְשׁוֹט וְלִרְצוּעָה נְתוּנִים אָנוּ
נִתְנַהֵלָה לְאַט לְאַט!

בָּא הָאָבִיב...
*******************
עַכְשָׁו הַשָּׁמַיִם נִרְאִים קְצָת אַחֶרֶת
כְּמוֹ מְכִינִים תַּעֲלוּל
עוֹנַת הַגְּשָׁמִים מִשּׁוּם מָה, מְאַחֶרֶת
וְקַיִץ לֹא זָז מֵאֱלוּל

כְּבָר קַר לַחַמְסִין
וְעוֹד חַם לוֹ, לַכְּפוֹר
וּתְכֵלֶת
הוֹלֶלֶת
הָפְכָה לְאָפֹר
הַקַּיִץ מַחֲוִיר מֵחָדָשׁ כָּל שָׁנָה:
זֶהוּ סוֹף הָעוֹנָה
זֶהוּ סוֹף הָעוֹנָה

עַכְשָׁו הַשְּׂדֵרוֹת שֶׁבָּעִיר חַסְרוֹת-אֹפִי
עַכְשָׁו הָרְחוֹבוֹת חַסְרֵי-כָּל
וְכָל הַסְּחוֹרָה, בְּלִי הֶבְדֵּל גִּיל וָיֹפִי
נִמְכֶּרֶת עַכְשָׁו דֵּי בְּזוֹל

כְּבָר קַר לַחַמְסִין
וְעוֹד חַם לוֹ, לַכְּפוֹר
וּתְכֵלֶת
הוֹלֶלֶת
הָפְכָה לְאָפֹר
הַסְּתָיו נֶעֱצַב מֵחָדָשׁ כָּל שָׁנָה:
זֶהוּ סוֹף הָעוֹנָה
זֶהוּ סוֹף הָעוֹנָה

עַכְשָׁו גַּם הָרוּחַ עוֹמֶדֶת מִלֶּכֶת,
עָנָן אֶת הַזֶּמֶר הִפְשִׁיר,
וְעֵץ וְעָלֶה וּשְׁלוּלִית וְשַׁלֶּכֶת
הֵם סְתָם עוֹד תֵּרוּץ לְעוֹד שִׁיר.

כְּבָר קַר לַחַמְסִין
וְעוֹד חַם לוֹ, לַכְּפוֹר
וּתְכֵלֶת
הוֹלֶלֶת
הָפְכָה לְאָפֹר
הַחֹרֶף צוֹחֵק מֵחָדָשׁ כָּל שָׁנָה:
זֶהוּ סוֹף הָעוֹנָה
זֶהוּ סוֹף הָעוֹנָה


*******************
סוּרוּ, סוּרוּ מֶנִּי,
יָגוֹן, קַדְרוּת וּמַחְשָׁבָה
הֵן חַי אֲנִי, חַי עוֹדֶנִּי
שֵׁכָר אֶשְׁתֶּה וְאַהֲבָה...

לְחַיַּיִךְ, יָפָתִי, אֲחוֹתִי הַקְּטַנָּה.
וּמָחָר יִשָּׂאֵנִי גַּל, אֵין יוֹדֵעַ אָנָּה...

גַּלִּים, גַּלִּים, הֵן זֶהוּ יָם.
חֶבֶל, כֶּבֶל, זוֹהִי סְפִינָה.
לִי אֲהוּבָה גַּם פֹּה גַּם שָׁם
אַחַת צְנוּעָה, שְׁנִיָּה פְּרוּצָה.

לְחַיַּיִךְ, יָפָתִי...

שֵׁכָר, שֵׁכָר אֶשְׁתֶּה הַיּוֹם
וּמָחָר יֹאכְלוּנִי הַדָּגִים.
לַעֲזָאזֵל הַכֹּל! הֵן זֶה הַיּוֹם
סֻלְטָנִית, מֶלְצַר, וּשְׁנֵי לוֹגִים!

לְחַיַּיִךְ, יָפָתִי...
*******************
עַל פְּנֵי ווֹלְגָה שׁוֹט יָשׁוּטוּ
דּוּגִיּוֹת בְּזוֹ אַחַר זֶה.
מַה נָּאֶה זֶה צְבָא כְּלֵי שַׁיִט
דּוּגִיּוֹת מְרוּטוֹת חָזֶה.

בָּרִאשׁוֹנָה זֶה סְטֶנְקָה רָזִין,
בַּת מְלָכִים בִּזְרוֹעוֹתָיו.
מְבֻשָּׂם הוּא וְשָׂמֵחַ
כֵּן יָחֹג אֶת כְּלוּלוֹתָיו.
*******************
סִיקוּס פֶּרֶא גָּדַל בַּגַּן
לֹא דְּרוּשָׁה לוֹ עֶזְרַת גַּנָּן
*******************
שׁוּטִי, סִירָה
שׁוּטִי חִיש
טוּסִי, סִירָה
טוּסִי חִיש

חִצְבִי
מֵימֵי גַּלֵּי יָם
מָשׁוֹט
הוֹ, מָשׁוֹט שָׁם

סִירָתִי, סִירָתִי
אָ-הָ-הָ...

יְמִינֵךְ גַּלִּים
שְׂמֹאלֵךְ גַּל
גַּלֵּי גַּלִּים
גַּלֵּי יָם

בְּיָם זֶה, סִירָתִי
אֹשֶׁר לִי
גַּם פֹּה, גַּם שָׁם
גַּלֵּי יָם

סִירָתִי, סִירָתִי
אָ-הָ-הָ...
*******************
סַלֵּינוּ עַל כְּתֵפֵינוּ,
רָאשֵׁינוּ עֲטוּרִים;
מִקְּצוֹת הָאָרֶץ בָּאנוּ,
הֵבֵאנוּ בִּכּוּרִים.

מִיהוּדָה, מִיהוּדָה, מִשּׁוֹמְרוֹן,
מִן הָעֵמֶק, מִן הָעֵמֶק וְהַגָּלִיל –
פַּנּוּ דֶּרֶךְ לָנוּ,
בִּכּוּרִים אִתָּנוּ,
הַךְ, הַךְ, הַךְ בַּתֹּף, חַלֵּל בֶּחָלִיל!

שָׂדֵינוּ וְגַנֵּינוּ
הִבְשִׁילוּ יְבוּלִים,
כְּרָמֵינוּ, מִקְשׁוֹתֵינוּ
בִּכְּרוּ פְּרִי הִלּוּלִים.

תְּאֵנִים, תְּאֵנִים, תַּפּוּחִים,
עֲנָבִים, עֲנָבִים וּשְׁקֵדִים –
פַּנּוּ דֶּרֶךְ לָנוּ,
בִּכּוּרִים אִתָּנוּ,
הַךְ, הַךְ, הַךְ בַּתֹּף, חַלֵּל בֶּחָלִיל!

מַה טֹּבוּ מַעְגָּלֵינוּ,
מַה יָּפוּ הַטּוּרִים!
זִמְרַת הָאָרֶץ לָנוּ,
הֵבֵאנוּ בִּכּוּרִים.

מִגּוֹלָן, מִגּוֹלָן מִבָּשָׁן,
מִן הַנֶּגֶב, מִן הַנֶּגֶב וְהַיַּרְדֵּן!
פַּנּוּ דֶּרֶךְ לָנוּ,
בִּכּוּרִים אִתָּנוּ,
הַךְ, הַךְ, הַךְ בַּתֹּף, חַלֵּל בֶּחָלִיל!
*******************
סֶלַע, סֶלַע, זוּז מִכָּאן –
פֹּה נָקִים יִשּׁוּב וָגַן!
מִי אוֹמֶרֶת וּמְקַיֶּמֶת?
זוֹ הַקֶּרֶן הַקַּיֶּמֶת!

סֶלַע, סֶלַע, סוּרָה חִישׁ –
בֶּהָרִים נָסֹלָּה כְּבִישׁ!
מִי אוֹמֶרֶת וּמְקַיֶּמֶת?
זוֹ הַקֶּרֶן הַקַּיֶּמֶת!

וּמִדָּן וְעַד אֵילַת
נְטַיֵּל, נִרְאֶה כֵּיצַד
עֵץ וָפֶרַח הִיא רוֹקֶמֶת –
זוֹ הַקֶּרֶן הַקַּיֶּמֶת!
*******************
עַל חֵטְא שֶׁכָּזֶה
אֱלֹהִים לֹא יִסְלַח
שֶׁשִּׂחַקְתִּי בַּגַּלִּים
וְיָלַדְתִּי מַלָּח...

סָמָרָה, הוֹפּ! הוֹפּ הוֹפּ!

הַמַּלָּח עַל הַחוֹף
מְחַכֶּה לִי עַד בְּלִי סוֹף,
וַאֲנִי עַל שְׂפַת הַיָּם
מִתְמַזְמֶזֶת עִם כֻּלָּם...

סָמָרָה, הוֹפּ! הוֹפּ הוֹפּ!

וִירָה וִירָה, מַצַּב רוּחַ!
הֵי, בָּחוּר כָּאֲרָזִים!
תְּחַבֵּק אוֹתִי בְּכוֹחַ –
לֹא אָבִינָה רְמָזִים...

סָמָרָה, הוֹפּ! הוֹפּ הוֹפּ!

הַמִּפְרָשׂ לָבָן כְּשַׁחַף
יְשַׂחֵק עִם הַגַּלִּים
אַל תִּלְחַץ כָּל כָּךְ בְּכֹחַ –
הֵן זֶה לֹא זוּג חֲצִילִים...

סָמָרָה, הוֹפּ! הוֹפּ הוֹפּ!

הַמַּלָּח, יִתָּכֵן,
בְּעֵינַי מָצָאתָ חֵן
אֲנַסֶּה אוֹתְךָ הַלַּיְלָה
וְאַחַר-כָּךְ נִתְחַתֵּן...

סָמָרָה, הוֹפּ! הוֹפּ הוֹפּ!

וְהַתֹּרֶן כְּמוֹ גֹּרֶן,
הַסּוֹדוֹת לֹא יְסַפֵּר
מַה שֶּׁהִבְטַחְתָּ לִי הַלַּיְלָה
לְעוֹלָם לֹא אֲוַתֵּר...

סָמָרָה, הוֹפּ! הוֹפּ הוֹפּ!
*******************
וְכָךְ
צוֹעֲדִים
חַיָּלִים מִגְּדוּד מֵאָה שִׁשִּׁים וְשָׁלוֹשׁ
עִם הַגִּ'ינְגִ'י בָּרֹאשׁ, בָּרֹאשׁ, בָּרֹאשׁ!

אֲנַחְנוּ כָּבַשְׁנוּ
אֶת מִנְזַר סַן-סִימוֹן בְּקָטָמוֹן
וְגַם הִתְפַּשַּׁטְנוּ
בַּדָּרוֹם וּבַצָּפוֹן.

חָבֵר נַשָּׁק, חָבֵר נַשָּׁק,
אֵיזֶה בַּרְדָּק, אֵיזֶה בַּרְדָּק,
הָרִמּוֹנִים, הָרִמּוֹנִים,
מְקֻלְקָלִים, מְקֻלְקָלִים,
הַסְּטֵן שָׁבוּר, אֵין בּוֹ כַּדּוּר,
וְהָרוֹבֶה, וְהָרוֹבֶה,
אֵינוֹ יוֹרֶה, אֵינוֹ יוֹרֶה.

וְכָךְ...
*******************
"בְּרוּכָה הַיּוֹשְׁבָה!
מַה-תֹּאכְלִי בִּתִּי?"
"בָּרוּךְ הַבָּא! 
שֵׁב וּסְעַד אִתִּי!

שֻׁלְחָנִי עָרוּךְ,
כָּל-טוּב יֵשׁ עָלָיו:
גַּם דַּיְסָה, בֵּיצָה,
גַּם סֵפֶל חָלָב.

וְגַם תַּפּוּח,
פְּרִי תִּפְאֶרֶת,
אַדְמוֹנִי כֻּלּוֹ
לַפַּרְפֶּרֶת."

"אִכְלִי פִּתֵּךְ
וּשְׁתִי חֲלָבֵךְ
וְיֶעֱרַב לָךְ
וְיִיטַב לְבָבֵךְ."

לָלָלָה....


*******************
סְעִי יוֹנָה וְשִׁמְעִינִי בְּכִנּוֹר נַגְּנִי  
וּפִצְחִי זַמְּרִי רָנִּי בְּשִׁיר הִתְבּוֹנְנִי  
וּמַהֵרִי וְאַל תִּפְנִי לְדֶרֶךְ שׂוֹטְנִי  
קְחִי צֵידָה וְנִסָּעָה  
וְנִתְעַדֵּן וְנִשְׂבָּעָה  
וְנִשְׁתֶּה מַעְיְנוֹת דֵּעָה  
וְנָשִׁירָה עֲלֵי נֵבֶל וְזֶמֶר תִּתְּנִי  

[...]

עֲמוֹדִי מַהֲרִי יוֹנָה וְהַתְקִינִי כְּלִי  
וְנִכָּנֵס לְתוֹךְ גַּנָּה בְּתָמָר תַּעֲלִי  
וְנֹאחֵזָה בְּסַנְסִנָּיו וּפִרְיוֹ תֹּאכְלִי  
וּמַהֵרִי עֲדִי עֶדְיֵךְ  
שְׁנֵי תוֹרִים עֲלֵי לֶחְיֵךְ  
וְיִנְאֶה בָּם כְּלִיל יָפְיֵךְ  
תְּנִי נִזְמֵךְ עֲלֵי אַפֵּךְ וְעָגִיל תִּתְּנִי
*******************
סַעַר הָרֶשַׁע יֵילִיל עַל רָאשֵׁינוּ
כֹּחַ הָאֹפֶל – יִשְׁחַק כַּבַּרְזֶל
קְרָב אַחֲרוֹן נֶאֱסֹר עַל אוֹיְבֵינוּ
עוֹד גּוֹרָלֵנוּ יְכַס עֲרָפֶל

הָנִיפוּ דִּגְלֵנוּ, דִּגְלֵנוּ הָנִיפוּ
אַל חִיל אַל מֹרֶךְ,
אַחִים נִתְעוֹדֵד.
תֶּחֱזַקְנָה יָדֵינוּ,
יִשַּׁר מִפְעָלֵנוּ
הָלְאָה קָדִימָה – 
הָעָם הָעוֹבֵד.

מֵת בָּרָעָב הַפּוֹעֵל בְּיָמֵינוּ.
הַאִם נַחֲרִישָׁה אַחִים וְנִדֹּם?
אֶת הָעֵינַיִם, עֵינֵי גִּבּוֹרֵינוּ,
הַאִם לְהַחְרִישׁ יוּכַל הַגַּרְדֹּם?

הָנִיפוּ דִּגְלֵנוּ...
*******************
הֵן לֹא חָרַשְׁתִּי, גַּם לֹא זָרַעְתִּי,
לֹא הִתְפַּלַּלְתִּי עַל הַמָּטָר.
וּפֶתַע, רְאֵה נָא! שְׂדוֹתַי הִצְמִיחוּ
דָּגָן בְּרוּךְ שֶׁמֶשׁ בִּמְקוֹם דַּרְדַּר.

הַאִם הוּא סְפִיחַ תְּנוּבוֹת מִקֶּדֶם,
חִטֵּי חֶדְוָה הֵם, קְצוּרִים מֵאָז?
אֲשֶׁר פְּקָדוּנִי בִּימֵי הָעֹנִי,
בָּקְעוּ עָלוּ בִּי בְּאֹרַח רָז.

שַׂגְשֵׂגְנָה שְׂגֵינָה, שַׁדְמוֹת הַפֶּלֶא
שַׂגְשֵׂגְנָה, שְׂגֵינָה, וּגְמֹלְנָה חִישׁ!
אֲנִי זוֹכֶרֶת דִּבְרֵי הַנֹּחַם:
תֹּאכְלוּ סָפִיחַ וְאַף סָחִישׁ.
*******************
הֵן לֹא חָרַשְׁתִּי, גַּם לֹא זָרַעְתִּי,
לֹא הִתְפַּלַּלְתִּי עַל הַמָּטָר.
וּפֶתַע, רְאֵה נָא! שְׂדוֹתַי הִצְמִיחוּ
דָּגָן בְּרוּךְ שֶׁמֶשׁ בִּמְקוֹם דַּרְדַּר.

הַאִם הוּא סְפִיחַ תְּנוּבוֹת מִקֶּדֶם,
חִטֵּי חֶדְוָה הֵם, קְצוּרִים מֵאָז?
אֲשֶׁר פְּקָדוּנִי בִּימֵי הָעֹנִי,
בָּקְעוּ עָלוּ בִּי בְּאֹרַח רָז.

שַׂגְשֵׂגְנָה שְׂגֵינָה, שַׁדְמוֹת הַפֶּלֶא
שַׂגְשֵׂגְנָה, שְׂגֵינָה, וּגְמֹלְנָה חִישׁ!
אֲנִי זוֹכֶרֶת דִּבְרֵי הַנֹּחַם:
תֹּאכְלוּ סָפִיחַ וְאַף סָחִישׁ.
*******************
עוֹד יוֹם יָבוֹא, הִיא תּוֹפִיעַ
סְפִינָה מִמֶרְחַקִּים
וְקוֹל פַּעֲמוֹן יָרִיעַ:
הֵקִיץ הַקֵּץ אַחִים!

עֲלוּ, עֲלוּ,
בְּרוּכִים כָּל הַבָּאִים,
שְׁחֹרִים וּלְבָנִים,
וְשׁוּרוּ מִמַּעַל כּוֹכָבִים.
*******************
סְפִינָתֵנוּ נוֹדֶדֶת
מַפְלִיגָה הַרְחֵק מֵחוֹפֵךְ,
שָׁלוֹם לָךְ מוֹלֶדֶת
לֹא יָמוּשׁ מִלִּבֵּנוּ זִכְרֵךְ.

עוֹד יָשׁוּבוּ, בָּנַיִךְ, מְכוֹרָתִי, שׁוּב.
עוֹד יָנִיבוּ שְׂדוֹתַיִךְ שֶׁפַע זְהַב חִטִּים, נוּב.

דֶּרֶךְ יָם וְיַבֶּשֶׁת
צְעִירִים לִרְבָבוֹת
שִׁמְמוֹתַיִךְ לָרֶשֶׁת
בּוֹא יָבוֹאוּ הֵנָּה לִבְנוֹת.

עוֹד יָשׁוּבוּ...
*******************
סַפָּן הָיִיתִי בַּנָּמָל
וְכָעֵת אֲנִי חַיָּל – טְרָלָ-לָה...
מִטָּה, מִזְרָן לִי וְסָדִין
דּוֹמֶה אֲנִי כְּבָר לְקָצִין – טְרָלָ-לָה...

קָהָל עוֹמֵד לוֹ שָׁם בַּתּוֹר:
דָּרוּשׁ חַיָּל אַמִּיץ גִּבּוֹר – טְרָלָ-לָה...
וּבְלִי תּוֹר אֲנִי נִכְנָס
וְנִרְשָׁם לִהְיוֹת טַיָּס – טְרָלָ-לָה...

אֲנִי יוֹשֵׁב וּמְחַכֶּה,
הָרוֹפֵא אוֹתִי קוֹרֵא – טְרָלָ-לָה...
הָרוֹפֵא אוֹתִי בּוֹדֵק
אֲנִי צוֹעֵק: "זֶה מְדַגְדֵג!" טְרָלָ-לָה...

הַבַּיְתָה רָץ אֲנִי שָׂמֵחַ
לְהִתְרַחֵץ, לְהִתְגַּלֵּחַ – טְרָלָ-לָה...
אַךְ הַבַּיְתָה רַק הִגַּעְתִּי
וְאֶת אִשְׁתִּי הוֹי שָׁם מָצָאתִי – טְרָלָ-לָה...

הִתְיַשַּׁבְתִּי לֶאֱכֹל
וְקָרָאתִי לָהּ בְּקוֹל: טְרָלָ-לָה...
"בֻּבָּהלֶ'ה, טַגְּנִי טַוָּס – 
חַג הַיּוֹם! אֲנִי טַיָּס!" – טְרָלָ-לָה...

הִתְפַּרְסַמְתִּי בַּשְּׁכוּנָה
שֶׁהִתְגַּיַּסְתִּי לַצָּבָא – טְרָלָ-לָה...
זוֹ אִשְׁתִּי הִיא חַנֶּה-דְּבוֹשֶׁה
פִּרְסְמָה אוֹתִי, נִישְׁט-קוֹשֶׁה – טְרָלָ-לָה...

לְפֶתַע הִתְפּוֹצְצָה פְּצָצָה
וַאֲנִי טִכַּסְתִּי לִי עֵצָה – טְרָלָ-לָה...
אִם אִשְׁתִּי עָלַי תָּחוּס
אֲנִי אֲבַשֵּׁל וְהִיא תָּטוּס – טְרָלָ-לָה...
*******************
הַרְחֵק מִן הַחוֹף הַשָּׁקֵט, הַבָּטוּחַ,
בָּאֹפֶל חוֹתֶרֶת סְפִינָה –
הַגֶּשֶׁם מַצְלִיף בָּהּ, שׁוֹרֶקֶת הָרוּחַ,
אַךְ יַד הַסַּפָּן אֵיתָנָה.

וְעֹגֶן כָּבֵד מְרַקֵּע בַּמַּיִם,
קוֹרַעַת סוּפָה עֲנָנִים –
רְעַץ אֶת הַזַּעַף, יַכְחִילוּ שָׁמַיִם
בְּבוֹא יוֹם לְשִׁיר סַפָּנִים.

עַל תֹּרֶן הַדֶּגֶל עִם שֶׁמֶשׁ זוֹרֵחַ
בְּאֶלֶף גְּוָנִים שֶׁל הָאוֹר,
וְשִׁיר הַסַּפָּן הָעִבְרִי מְקַלֵּחַ,
מַפְלִיג אֶל הַיָּם וְלַדְּרוֹר.

וּבֹרֶג כָּמוּס מְבַעְבֵּעַ בַּמַּיִם,
הַשַּׁחַר קוֹרֵא לְהַפְלִיג – 
קוֹרֵאת הַמּוֹלֶדֶת, קוֹרְאִים הַשָּׁמַיִם
לָרֶדֶת בַּחוֹף הָעַתִּיק.
*******************
אַט זוֹרֶמֶת שִׁירָתִי
בְּדוּמִיּת הַלֵּיל.
אַתְּ זוֹכֶרֶת שִׁירָתִי,
צְלִיל קוֹלִי הַמְּפַלֵּל.
הִיא צְלִיל קוֹלִי הַמְּפַלֵּל.

עוֹד רָחוֹק, רָחוֹק הַשַּׁחַר
וְעוֹד הַלַּיִל רַב
וְעוֹד הַלַּיִל רַב.

אֶתְפַּלֵּל אֵלַיִךְ כָּכָה,
כֹּה דָּבַקְתִּי בָּךְ.
בִּלְעָדַיִךְ, נַפְשִׁי כֹּה שָׁחָה
כֹּה שָׁחָה.
בּוֹאִי, קָרָאתִי לָךְ
בּוֹאִי, קָרָאתִי לָךְ.
*******************
עֲנָנִים כִּסּוּ שָׁמַיִם,
טִיף-טִיף גֶּשֶׁם סְתָו רִאשׁוֹן.
– סִתְוָנִית, פִּקְחִי עֵינַיִם,
סִתְוָנִית, דַּי-דַּי לִישֹׁן!

סִתְוָנִית חִישׁ מִתְעוֹרֶרֶת
וּפוֹרֶצֶת לָאֲוִיר,
מִתְקַשֶּׁטֶת צִיץ תִּפְאֶרֶת,
פֶּרַח וְרַדְרַד, זָעִיר.

זוּם-זוּם-זוּם – בָּאָה אוֹרַחַת,
הַדְּבוֹרָה הַזַּמְזְמָנִית:
– בְּרוּכָה אַתְּ, הַפּוֹרַחַת,
חֲמוּדֹנֶת סִתְוָנִית!
*******************
רוּחַ סְתָיו נָשְׂאָה בְּעֶצֶב
שְׁבִיבֵי קַשׁ מִן הַשָּׂדוֹת
אַט נָשְׁרוּ עָלִים בַּכֶּרֶם
חֶרֶשׁ נָעוּ הָאִילָנוֹת
חֶרֶשׁ נָעוּ הָאִילָנוֹת

רוּחַ סְתָיו נָשְׁבָה בַּוָּאדִי
בֵּין הַחוֹל וּקְנֵי הַסּוּף
טִלְטְלָה, בִּשְׂחוֹק פָּרוּעַ
נוֹף שֶׁל זַיִת, שָׁח, כָּפוּף
נוֹף שֶׁל זַיִת, שָׁח, כָּפוּף

רוּחַ סְתָיו נִגְּנָה בָּעֶרֶב
עַל גַּגּוֹת וּשְׁעָרִים
וּבַדִּיר הֶחֱלִיקָה חֶרֶשׁ
עַל צַמְרֵי הָעֲדָרִים
עַל צַמְרֵי הָעֲדָרִים

קַר הָיָה אָז לַשָּׁמַיִם
קַר הָיָה לַכּוֹכָבִים
רוּחַ סְתָיו סִפְּרָה בְּשֶׁקֶט
עַל יְמֵי גְּשָׁמִים קְרֵבִים
עַל יְמֵי גְּשָׁמִים קְרֵבִים



*******************
רוּחַ סְתָו נָשְׂאָה בְּעֶצֶב
תֶּבֶן קַשׁ מִן הַשָּׂדוֹת – 
אַט נָשְׁרוּ עָלִים בַּכֶּרֶם,
חֶרֶשׁ נָעוּ אִילָנוֹת.

קַר הָיָה לַשָּׁמַיִם,
קַר הָיָה לַכּוֹכָבִים –
רוּחַ סְתָו סִפְּרָה בְּשֶׁקֶט
עַל יְמֵי גְּשָׁמִים קְרֵבִים.

רוּחַ סְתָו נָשְׁבָה בַּוָּאדִי,
בֵּין הַחוֹל וּקְנֵי הַסּוּף,
טִלְטְלָה בִּשְׂחוֹק פָּרוּעַ
נוֹף שֶׁל זַיִת שָׁח כָּפוּף.
    
קַר הָיָה לַשָּׁמַיִם...

רוּחַ סְתָו נִגְּנָה בָּעֶרֶב
עַל גַּגּוֹת וּשְׁעָרִים
וּבַדִּיר הֶחְלִיקָה חֶרֶשׁ
עַל צַמְרֵי הָעֲדָרִים.
 
קַר הָיָה לַשָּׁמַיִם...
*******************
סְתָו נוּגֶה דָּפַק בַּחַלּוֹנוֹת
עַל תְּרִיסִים רַד הָעֶרֶב
אַל תִּבְכֶּינָה הַבָּנוֹת
כִּי נִקְרֵאנוּ לַחֶרֶב.

אִם אָמוּת תִּקְבְּרוּ אוֹתִי
בְּקִבְרִי אָלִינָה
עֲרָבוֹת שָׁם יִשְׂתָּרְעוּ
עַל שְׂדוֹת אוּקְרָאִינָה.

עוֹד אַחִים נָשׁוּבָה וְנִצְעַד
עִם הַשַּׁחַר הַנִּירָה
עִם הָרוּחַ בַּמִּצְעָד
אֶת שִׁירֵנוּ נָשִׁירָה.
*******************
סְתָו, עַצֶּבֶת וּבְדִידוּת
הַשַּׁלֶּכֶת דֹּם תִּדֹּם
וְהַלֵּב יָתוֹם, גַּלְמוּד
נֶאֱנָח וְשָׁר:

גֶּשֶׁם, גֶּשֶׁם, גֶּשֶׁם טוֹב
הֵן אֲנִי רְווּי מַכְאוֹב.
רֵד אֵלַי וּשְׁטֹף בְּלִי סוֹף,
גֶּשֶׁם, גֶּשֶׁם טוֹב!

הָיְתָה לִי אִמָּא, אֵין לִי אֵם
אֹשֶׁר לִי הָיָה וָמֵת.
יֵשׁ לִי שִׁיר וְהוּא אִלֵּם
אֲזַמְּרוֹ בִּרְתֵת.

גֶּשֶׁם, גֶּשֶׁם...

וּמִכָּל אֲשֶׁר אִתִּי
רַק צִלִּי נִשְׁאַר בָּרְחוֹב.
אֲפֵלָה הִיא אֲחוֹתִי
אָח לִי – גֶּשֶׁם טוֹב.

גֶּשֶׁם, גֶּשֶׁם...
*******************
עֲבָדִים הָיִינוּ, הָיִינוּ,
עַתָּה בְּנֵי חוֹרִין, בְּנֵי חוֹרִין.
עֲבָדִים הָיִינוּ,
עַתָּה, עַתָּה בְּנֵי חוֹרִין, בְּנֵי חוֹרִין.
*******************
הֲתֵדְעוּ בָּנִים אֵיךְ הָאִכָּר יַחֲרֹשׁ אַדְמָתֵהוּ?
הִנֵּה כִּי כֵן, כֵּן הָאִכָּר יַחֲרֹשׁ אַדְמָתֵהוּ.

הֲתֵדְעוּ בָּנִים אֵיךְ הָאִכָּר יִזְרַע אֶת זַרְעֵהוּ?
הִנֵּה כִּי כֵן, כֵּן הָאִכָּר יִזְרַע אֶת זַרְעֵהוּ.

הֲתֵדְעוּ בָּנִים אֵיךְ הָאִכָּר יִקְצֹר אֶת שָׂדֵהוּ?
הִנֵּה כִּי כֵן, כֵּן הָאִכָּר יִקְצֹר אֶת שָׂדֵהוּ.

הֲתֵדְעוּ בָּנִים אֵיךְ הָאִכָּר יֶאֱסֹף תְּבוּאָתֵהוּ?
הִנֵּה כִּי כֵן, כֵּן הָאִכָּר יֶאֱסֹף תְּבוּאָתֵהוּ.

הֲתֵדְעוּ בָּנִים אֵיךְ הָאִכָּר יָדוּשׁ אֶת דְּגָנֵהוּ?
הִנֵּה כִּי כֵן, כֵּן הָאִכָּר יָדוּשׁ אֶת דְּגָנֵהוּ.

הֲתֵדְעוּ בָּנִים אֵיךְ הָאִכָּר יָנַח מֵעֲמָלֵהוּ?
הִנֵּה כִּי כֵן, כֵּן הָאִכָּר יָנַח מֵעֲמָלֵהוּ.

הֲתֵדְעוּ בָּנִים אֵיךְ הָאִכָּר יָחוּל מְחוֹלֵהוּ?
הִנֵּה כִּי כֵן, כֵּן הָאִכָּר יָחוּל מְחוֹלֵהוּ.

*******************
עֲלֵי צְרִיחִי נֶשֶׁר רַד
עָמַד, צָרַח שָׁם תַּמְרוּרִים
פָּרַשׂ כְּנָפָיו, עָף לָעָד
לֹא עוֹד יָשׁוּב תּוֹר הַנְּעוּרִים.

כֵּן כֵּן, אַתָּה יוֹדֵעַ, כֵּן כֵּן כֵּן כֵּן
אַתָּה לִבִּי קוֹרֵעַ, כֵּן כֵּן

לָמָּה תִּבְכִּי יַלְדַּת-חֵן,
תִּשָּׁבְרִי עַל שֶׁבֶר-זָרִים?
כּוֹכָב נָפַל, דָּבָר אֵין;
הַרְבֵּה עוֹד יִפְּלוּ מִמְּרוֹמִים.

כֵּן כֵּן...

שֶׁמֶשׁ זָרַח לִי בַּלֵּיל
הוּא הַחֲלוֹם שֶׁרִחַם אוֹתִי
זָרַח, אָרַח לִי בַּצֵּל
פֶּתַע פִּתְאוֹם הֱקִיצוֹתִי.

כֵּן כֵּן...

אֶת פְּנֵי שָׁמַי כִּסָּה עָב,
מִן הַבֹּקֶר דּוֹלֵף גַּגִּי.
יוֹרֵד, טוֹרֵד גֶּשֶׁם סְתָו
עָבַר חַגִּי, עָבַר חַגִּי.

כֵּן כֵּן...
*******************
עָבְרוּ שָׁנִים, הַרְבֵּה הַרְבֵּה שָׁנִים עָבְרוּ
וְעַד עַתָּה נִשְׁאַרְתִּי עוֹד בּוֹדֵד.
הַגַּלְגַּלִּים נָעִים, לְאָן חַיַּי בָּאִים?
אֲנִי כְּבָר סָב, עָיֵף וְגַם בּוֹדֵד.

שְׁמוּעוֹת עָבְרוּ שֶׁהֵמָּה יְגָרְשׁוּנִי
לְאָן אֵלֵךְ, לְאָן מִתּוֹךְ הַכְּפָר?
הַגַּלְגַּלִּים נָעִים, לְאָן חַיַּי בָּאִים?
אֲנִי כְּבָר סָב, עָיֵף וְגַם בּוֹדֵד.
*******************
הוֹי, הוֹי, הוֹי!
אַרְצֵנוּ עֲנִיָּה.
זַמְּרִי נִשְׁמַת כָּל חַי
שִׁירַת עַגְבָנִיָּה.

עַגְבָנִיָּה, עַגְבָנִיָּה! 
אֶתְמוֹל רַק בָּאנוּ בָּאֳנִיָּה,
וּכְבָר נִשְׁקַפְתְּ מֵחֲמִיצָה 
וּמִסָּלָט וּמִקְּצִיצָה –
גִּילָה, רִנָּה, חֶדְוָה, דִּיצָה, 
וּמִסָּלָט וּמִקְּצִיצָה.

עַגְבָנִיָּה, עַגְבָנִיָּה! 
אַרְצֵנוּ עֲנִיָּה.
זַמְּרִי נִשְׁמַת כָּל חַי
שִׁירַת עַגְבָנִיָּה! 

רַק, רַק, רַק,
רַק עַגְבָנִיָּה
מִמּוֹשָׁב בְּנֵי-בְּרַק 
וְעַד דְּגָנִיָּה.

עַגְבָנִיָּה, עַגְבָנִיָּה!...

כָּךְ, כָּךְ, כָּךְ
בִּימֵי הָעֲלִיָּה
תּוּשַׁר בְּכָל מִטְבָּח
שִׁירַת עַגְבָנִיָּה.

עַגְבָנִיָּה, עַגְבָנִיָּה!...

הַי, הַי, הַי!
אַרְצֵנוּ עֲנִיָּה.
כְּבָר שַׁרְנוּ עַד בְּלִי דַּי
שִׁירַת עַגְבָנִיָּה.

עַגְבָנִיָּה, עַגְבָנִיָּה!...
*******************
– אֵיפֹה הָיִית, עַגְבָנִיָּה,
וּמֶה עָשִׂית, אַדְמוֹנִיָּה?
– בַּעֲרוּגָה צָמַחְתִּי לִי,
בְּגַן יָפֶה פָּרַחְתִּי לִי.

– הַאִם אָכַלְתְּ, עַגְבָנִיָּה,
הַאִם שָׁתִית, אַדְמוֹנִיָּה?
– מֵהָעֲרוּגָה יָנַקְתִּי לִי,
מִגֶּשֶׁם טוֹב שָׁתִיתִי לִי.

– הַהִתְרָחַצְתְּ, עַגְבָנִיָּה?
הַהִתְנַגַּבְתְּ, אַדְמוֹנִיָּה?
– בְּטַל זַךְ הִתְרַחַצְתִּי לִי,
בֶּעָלֶה יָרֹק הִתְנַגַּבְתִּי לִי.
*******************
עֲגוּרִים יָפִים, עֲנֻגֵּי צַוָּאר
עוּפוּ, עוּפוּ נָא לַמֶּרְחַקִּים!
מִישׁוֹרֵי הַלֵּס, מֶרְחֲבֵי מִדְבָּר
לְמָעוֹף עַלִּיז מְחַכִּים.

עֲגוּרִים יָפִים, שְׂדֵה הַקֶּטֶל נָם.
רַק הָעַיִט עָג עַל הַפְּגָרִים.
מִי יִבְכֶּה לָהֶם, מִי יִשָּׂא קִינָה?
אֵיךְ נָפְלוּ חָלָל גִּבּוֹרִים?!

עֲגוּרִים יָפִים בְּמָעוֹף קָלִיל,
עוֹד תַּמְרִיאוּ שׁוּב לַמִּישׁוֹרִים.
מִתּוּגַת הַלֵּס לִקְרַאתְכֶם יָגִיל
צְחוֹק הַנְּעָרוֹת בַּכְּפָרִים.
*******************
עֲגָלָה תּוֹבִיל חָצִיר
אֶל הָרֶפֶת, אֶל הַדִּיר.
מִי כָּמוֹנוּ רָם, גָּדוֹל?
אָנוּ מַעְלָה עַל הַכֹּל!
*******************
עַד אוֹר הַבֹּקֶר,  
עַד שַׁחַר יְנַצְנֵץ,
שֶׁכֶם אֶל שֶׁכֶם
סֹבָּה עַד אֵין קֵץ!

לָנוּ לֵב אֶחָד,
עֶשֶׁת יְצוּקָה,
יַחַד בְּחֶדְוָה,
יַחַד בִּמְצוּקָה.

עַד אוֹר הַבֹּקֶר,
עַד שַׁחַר יְנַצְנֵץ,
שֶׁכֶם אֶל שֶׁכֶם
עַד אֵין קֵץ!

כּוֹחַ יֵשׁ – בִּטְּחוֹנֵנוּ בּוֹ
מֶרֶץ, אֵשׁ – לֹא נָזוּז מִפֹּה
אִם עָיַפְנוּ – בָּנוּ אֵין כּוֹשֵׁל
הִתְרוֹפַפְנוּ – נִתְחַשֵּׁל.

עַד אוֹר הַבֹּקֶר,
עַד שַׁחַר יְנַצְנֵץ,
שֶׁכֶם אֶל שֶׁכֶם
עַד אֵין קֵץ!
*******************
עוֹד מְעַט וְיַכְסִיף גַּם הַיָּם הָאָפֵל,
הַנָּמָל פָּנָסָיו יֶאֱסֹף,
וּצְפִירַת הַסְּפִינָה תְּיַבֵּב, תְּיַבֵּב,
לַמַּסָּע הָאָרֹךְ לִבְלִי סוֹף.

וַאֲנִי אֶעֱמֹד אָז בִּקְצֵה הַסִּפּוּן,
וְאֶרְאֶה אֶת  הַחוֹף מִנֶּגְדִּי,
הַחוֹבֵל יְאוֹתֵת וְהָעֹגֶן יָרֹם,
וְכָכָה אָשִׁיר יְחִידִי:

עֵד הוּא הַיָּם עַל דִּבְרַת הַמַּלָּח - 
כִּי סְפִינַת גּוֹרָלִי הִיא רַק לוֹ וְרַק לָךְ.

וְתִשַּׁק סְפִינָתִי לִרְצִיפִים רְחוֹקִים,
אוֹרוֹתָם יִרְמְזוּ לִי: שָׁלוֹם,
וְשֵׁכָר-פֻּנְדָּקִים וּנְעָרוֹת-מַלָּחִים
וַעֲשַן-מִקְטָרוֹת מֵחֲלוֹם.
וַאֲנִי שָׁם אֵשֵׁב וְכוֹסִי הָרֵיקָה
תְּטַפְטֵף עוֹד טִפּוֹת עַל יָדִי,
וּדְמוּתֵךְ תְּחַיֵּךְ מִמֶּרְחָק עֲרָפֶל
וְאָז אֲפַזֵּם לְבַדִּי:

עֵד הוּא הַיָּם...

וְיָבוֹא גַּם הַיּוֹם וְאָשׁוּב מִן הַיָּם
הָאָפֵל, הַמַּכְסִיף, הַכָּחֹל
וּשְׁחָפִים לְבָנִים לִי יִשְׂאוּ בִּרְכָּתָם
וְעַל תֹּרֶן יַכּוּ בַּמָּחוֹל.
וַאֲנִי עִם אֲבַק-מֶלַח-יָם בִּשְׂעָרִי,
וְשָׁזוּף מִסְּעָרוֹת וְחַמָּה,
אָז אֵלַיִךְ אֶקְרַב וְאַבִּיט בְּעֵינַיִךְ
וְחֶרֶשׁ אֶלְאַט בִּדְמָמָה:

עֵד הוּא הַיָּם...

*******************
כְּבָר בֹּקֶר הַשְׁכֵּם – הַיָּם עוֹד זוֹעֵם,
עַל הָרָצִיף הַמְּנוֹרוֹת נוֹצְצוֹת.
הַשַּׁחַר עוֹלֶה וְהָרוּחַ הוֹמֶה
וְנִסְפָּג בְּקִרְעֵי הַחֻלְצוֹת.

שָׁמַיִם קוֹדְרִים, טָסִים עֲנָנִים
וְהַדָּם בְּגוּפֵנוּ לוֹהֵט.
בְּגָדֵינוּ בְּלוּיִים נִרְטְבוּ בַּגְּשָׁמִים
וְהַפֶּה רַק קְלָלוֹת הוּא פּוֹלֵט.

עַד מָתַי סַפָּנִים עוֹד נִסְחֹב הַשַּׂקִּים
וְנִטְעַן בִּטְנֵי אֳנִיּוֹת,
נִפְרֹשׂ מִפְרָשִׂים לִקְרַאת מֶרְחַקִּים
וְנַפְלִיג, סַפָּנִים בַּסִּירוֹת?

לֹא נִסְחֹב עַל הַגַּב תַּפּוּחֵי הַזָּהָב,
לֹא נִקְפָּא בִּכְפוֹר הָרוּחוֹת!
לֹא נִסְבֹּל עוֹד רָעָב, לֹא נַזִּיעַ לַשָּׁוְא
בְּעַד שֶׁבַע אוֹ שְׁמוֹנֶה פְּרוּטוֹת!

קִפְצוּ לַסִּירָה, אֳנִיָּה מְחַכָּה
סַפָּנִים, אַחֲזוּ בַּמָּשׁוֹט!
אֳנִיָּה אֲדֻמָּה וְאָדֹם גַּם דִּגְלָהּ
וְנוֹשֵׂאת הִיא עוֹלָם שֶׁל תִּקְווֹת!
*******************
עַל הָרִים, עַל הָרִים
עֲדָרִים, עֲדָרִים, עֲדָרִים
מִסְתּוֹבְבִים וְתוֹעִים, 
מִשְׁתּוֹבְבִים וְגוֹעִים
מִסְתּוֹבְבִים וְתוֹעִים, 
מִשְׁתּוֹבְבִים וְגוֹעִים
"מֶהה... מָהה"

עַל הָרִים, עַל הָרִים 
הָרוֹעִים שָׁם גָּרִים
שָׁם מַכִּים בַּחֲלִילִים
שָׁם נִשְׁמָע הֵד צְלִילִים
שָׁם מַכִּים בַּחֲלִילִים
שָׁם נִשְׁמָע הֵד צְלִילִים
הוֹ-הוֹ... הָה-הָה...

עַל הָרִים, עַל הָרִים
שָׁם רוֹקְדִים, שָׁם רוֹקְדִים
שָׁם שָׁרִים, שָׁם שָׁרִים
עִם שֶׁמֶשׁ עַרְבַּיִם
הֵם מוֹחֲאִים כַּפַּיִם
עִם שֶׁמֶשׁ עַרְבַּיִם
הֵם מוֹחֲאִים כַּפַּיִם
לָה לָה...

עַל הָרִים, עַל הָרִים
הָרוֹעֶה קוֹל יָרִים:
לִי עֶדְרִי, לִי עֶדְרִי
לִי אָשְׁרִי, לִי אָשְׁרִי
לִי הָרִי, לִי הָרִי
לִי אָשְׁרִי, לִי אָשְׁרִי
לִי לִי לִי-לִי...
*******************
עוֹבֵד, עוֹבֵד, עוֹבֵד אַדְמָתוֹ
עוֹבֵד אַדְמָתוֹ יִשְׂבַּע לָחֶם, עוֹבֵד אַדְמָתוֹ
עוֹבֵד, עוֹבֵד, עוֹבֵד אַדְמָתוֹ
*******************
עוּגָה, עוּגָה, עוּגָה –
בַּמַּעְגָּל נָחוּגָה;
נִסְתּוֹבֵבָה כָּל הַיּוֹם
עַד אֲשֶׁר נִמְצָא מָקוֹם.

לָשֶׁבֶת, לָקוּם!
לָשֶׁבֶת, לָקוּם!
לָשֶׁבֶת, לָשֶׁבֶת, 
לָשֶׁבֶת כָּל הַיּוֹם!
*******************
עוֹד אֶזְכֹּר יוֹם-סְתָו שׁוֹקֵעַ
אֵיךְ הָלַכְתִּי לָשׂוּחַ.
בַּחֻרְשָׁה אֲמִיר הָאֹרֶן
הִתְעוֹפֵף לוֹ בָּרוּחַ.
וּפִתְאֹם
נוֹלַד שָׁם זֶמֶר.
וַאֲנִי שָׂמַחְתִּי!
אַךְ... יָמִים רַבִּים חָלְפוּ לִי
אֶת הַשִּׁיר שָׁכַחְתִּי...

יוֹם אֶחָד, עַל שְׂפַת-הָעֶרֶב
שָׁב בּוֹדֵד הָרוּחַ.
שַׁבְתִּי אֶל אִילַן-הָאֹרֶן, בְּצִלּוֹ לָנוּחַ.
אָז בִּקַּשְׁתִּי אָח לָעֶצֶב
וּפִתְאֹם
נִזְכַּרְתִּי!
לְבַדִּי בִּדְמִי הַחֹרֶשׁ אֶת שִׁירִי זִמַּרְתִּי.
*******************
עוֹד לֹא אָכַלְנוּ
עוֹד לֹא שָׁתִינוּ
יָבֵשׁ לָנוּ בַּגָּרוֹן!
הָבוּ לָנוּ מַשְׁקֶה
מיט אַ ביסל קאַשקע
אָז נָרִיעַ וְנָרֹן!
*******************
עוֹד לֹא נֻתְּקָה הַשַּׁלְשֶׁלֶת
עוֹד נִמְשֶׁכֶת הַשַּׁלְשֶׁלֶת
מִנִּי אָבוֹת אֱלֵי בָּנִים
לָה לָה לָה...
*******************
עוֹד עוֹד...
עוֹד נִבְנֶה בָּתִּים וְשָׂדוֹת וּכְרָמִים,
עוֹד עוֹד...
בָּאָרֶץ הַזֹּאת!
*******************
עוֹד שָׂדִי פּוֹרֵחַ וְעוֹלָה שִׁבֹּלֶת,
עוֹד נִירִי פָּתוּחַ לִטְלָלִים וְאוֹר,
עוֹד גַּפְנִי רוֹדֶמֶת, שְׁקֵטָה צוֹפָה לָהּ
אֶל יָמִים יָבוֹאוּ, אֶל אָבִיב יֵעוֹר.

עַל כַּפּוֹת מֹאזְנַיִם, בְּמֶרְחָק מַבְלִיחַ,
אֵי יָנוּעוּ עֶרֶשׂ, עֲיָרָה, בֵּית אָב,
כַּלָּנִית שָׁנִי עַל סֶלַע מָאְדֶּמֶת
אֱלֵי בְּנִי צוֹהֶלֶת וְאֶל תְּכוֹל עֵינָיו.

עוֹד עֶדְרִי בְּטֶפֶף בֹּקֶר בֹּקֶר יַעַל
אֶל גִּבְעוֹת הַיֶּרֶק בְּדִנְדּוּן צָעִיר,
כָּל עוֹד טַל וָשֶׁמֶשׁ, עֲנָנָה וָקֶשֶׁת –
שַׁדְמָתִי מוּפֶזֶת וְיָרֹק הַנִּיר.
*******************
עוֹדֵךְ זוֹכֶרֶת
לֵילוֹת יָרֵחַ בֵּין גַּלֵּי הַזָּהָב
עַל שְׂפַת-כִּנֶּרֶת
טִיַּלְנוּ שְׁנֵינוּ יַחְדָּיו
הוֹי, לָמָּה
עוֹד לֹא הִגַּעְנוּ לַחוֹפִים?
הוֹי, לָמָּה, לָמָּה
אֲנַחְנוּ רְחוֹקִים?
*******************
עוֹדֶנִּי יֶלֶד קָט
לָמַדְתִּי מְעַט
אַף גַּם נַגָּר אֲנִי
בְּלִי עֵץ וּבְלִי כֵּלִים.

הַכֹּל אֲנִי עוֹשֶׂה בַּיָּד:
הֲרֵי לָכֶם כִּסֵּא נֶחְמָד
הֲרֵי שֻׁלְחָן, הֲרֵי סַפָּה
בִּשְׁבִיל בֻּבָּה, בִּשְׁבִיל בֻּבָּה.
*******************
עֹז, עֹז, עֹז וֶאֱיָל 
כֹּה לֶחָי, בָּחוּר חַיָּל! 
עֹז, עֹז, עֹז וֶאֱיָל 
כֹּה לֶחָי, בָּחוּר חַיָּל! 
‏
מִן הָעִיר וּמִן הַכְּפָר,
מִן הָעֵמֶק, מִן הָהָר,
מִשָּׂדֶה וּמִסַּדְנָה, 
מִסַּפְסָל בֵּית אֻלְפָּנָה.

עֹז, עֹז...

‏גֵּו זָקוּף וְרֹאשׁ מוּרָם 
רֹן בַּלֵּב וְאֵשׁ בַּדָּם 
לְאַרְצֵנוּ וּשְׁלוֹמָהּ 
אָנוּ, אָנוּ הַחוֹמָה!

עֹז, עֹז...

עוֹד פְּלֻגָּה וְעוֹד גְּדוּד
‏לֹא נַשְׁלִים עִם עֹל עַבְדוּת! 
עוֹד גְּדוּד וְעוֹד לִגְיוֹן – 
לֹא נַשְׁלִים עִם אוֹת קָלוֹן!

עֹז, עֹז...

אֵין פֹּה, אֵין מוּג לֵב נִקְלֶה 
הַיָּרֵא מִקּוֹל עָלֶה. 
‏יֵשׁ לוֹחֵם פֹּה, גוּר-אֲרִי, 
יֵשׁ פֹּה, יֵשׁ חַיָּל עִבְרִי! 

עֹז, עֹז...
*******************
עָזִּי וְזִמְרָת יָהּ וַיְהִי לִי לִישׁוּעָה
עִזּוּז וְגִבּוֹר יָהּ גִּבּוֹר מִלְחָמָה.
*******************
עָזִּי וְזִמְרָת יָהּ וַיְהִי לִי לִישׁוּעָה
עִזּוּז וְגִבּוֹר יָהּ גִּבּוֹר מִלְחָמָה.
*******************
עֹל עֲבוֹדָה מְפָרֶכֶת
לֹא יַטֵּנוּ מְלוֹא שַׁעַל
בִּנְתִיב זֶה עָלֵינוּ לָלֶכֶת
עֲדֵי נָקִים הַמִּפְעָל!
*******************
בַּחֲשַׁאי סְפִינָה גּוֹשֶׁשֶׁת,
לֵיל שָׁחוֹר, הַיָּם זָעֵף
הוֹי, שִׁמְעִי, אַדְמַת מוֹרֶשֶׁת,
שָׁב אֵלַיִךְ בֵּן עָיֵף!

בַּחֲשַׁאי סְפִינָה גּוֹשֶׁשֶׁת,
בְּתִקְוָה שָׁם לֵב הוֹלֵם.
הוֹי, שִׁמְעִי, אַדְמַת מוֹרֶשֶׁת,
שָׁב אֵלַיִךְ, בֵּן חוֹלֵם!

בַּחֲשַׁאי עוֹלִים אֶחָי
עַל אַדְמַת מוֹרֶשֶׁת
וּבְאָזְנָם הִיא סוֹד לוֹחֶשֶׁת:
כֹּה לֶחָי! כֹּה לֶחָי!
*******************
בַּקַּיִץ קַר, בַּחֹרֶף חַם
שׁוּעָל טִפֵּשׁ, חֲמוֹר חָכָם.
עִוֵּר מַבִּיט, חֵרֵשׁ מַקְשִׁיב
עַתִּיקָה הִיא תֵּל אָבִיב.

לֶחָלָב מַרְאֶה שָׁחֹר
מַנְעִים זְמִירוֹת עוֹרֵב צָחוֹר
צִמְחוֹנִי אוֹכֵל נַקְנִיק
תְּפִלִּין מַנִּיחַ בּוֹלְשֵׁוִיק

לְדַבֵּר עִבְרִית אָסוּר,
אַנְטִיּוֹכוּס צַדִּיק גָּמוּר.
אֲחַשְׁוֵרוֹשׁ הִשְׁתַּמֵּשׁ בְּרַדְיוֹ
בְּפוּרִים אוֹמְרִים: חַד-גַּדְיוֹ.

פְּרוֹפֶסוֹר אַיְנְשְׁטֵיְן חֲסַר דֵּעָה,
בַּשּׁוֹפָר תּוֹקְעָה צְפַרְדֵּעַ,
אַמִּיצָה הִיא הָאַרְנֶבֶת,
בַּגּוֹלָה נָעִים לָשֶׁבֶת.

הָמָן עוֹשֶׂה אַךְ טוֹב וָחֶסֶד
תַּחֲרוּת סְפּוֹרְט בְּבֵית הַכְּנֶסֶת
בְּאָלַסְקָה יֵשׁ חַמְסִין
תּוֹרָה לוֹמְדִים בְּאֶרֶץ סִין.

דָּגִים שָׁטִים עַל הָעֵצִים
הֶחָתוּל מֵטִיל בֵּיצִים
כָּל תַּלְמִיד אוֹהֵב שִׁעוּר
וְזֶה לֹא שִׁיר כִּי אִם סִפּוּר.

צַ'רְלֶסְטוֹן רוֹקֵד הַפִּיל
בְּאָמֵרִיקָה אֵין אוֹטוֹמוֹבִּיל
אֵין גָּזוֹז בְּתֵל-אָבִיב
הַכֹּל אֱמֶת וְיַצִּיב.
*******************
עוֹלָם חָדָשׁ נִבְרָא, הַקְשִׁיבוּ!
מֵעֹנִי, רָעָב וּמְצוּקָה.
רַבִּים נָפְלוּ בַּמַּעֲרָכָה
אַךְ לֹא לַשָּׁוְא דָּמָם הִקְרִיבוּ!

אָז בַּחוּצוֹת לֹא יִתְגּוֹלֵל עוֹד
שׁוֹאֵף עָמָל מְלֵא-אוֹנִים.
יֹאכְלוּ לָשֹׂבַע הַזְּקֵנִים,
לֹא עוֹד יִקְפָּא, יִרְעַב כָּל יֶלֶד.

בְּעֹז יָדַיִם שֶׁל מִילְיוֹנִים
יָקוּם אֲזַי מִפְעָל עֲנָק.
שִׁלְטוֹן יָשָׁן לָעַד רֻסַּק,
לֹא עוֹד יִגְוַע אָדָם מֵעֹנִי.
*******************
עוֹמְדִים אָנוּ בַּמִשְׁמֶרֶת
מֵעַל רֹאשֵׁנוּ כּוֹכָבִים
שׁוֹמֵר חָבֵר, חֲבֵרָה שׁוֹמֶרֶת
וּבְיָדֵינוּ הָרוֹבִים

חֶרֶשׁ חֶרֶשׁ מוּל מַחְתֶּרֶת
זוֹחֵל וּמִתְקָרֵב אוֹיֵב
חֶרֶשׁ חֶרֶשׁ בַּמִשְׁמֶרֶת
לוֹטֵשׁ כְּלֵי זַיִן הָאוֹיֵב

רוֹטֵט הַלֵּב, מַה בֶּצַע פַּחַד?
גּוֹרָל יָחִיד - גּוֹרָל הַכְּלָל
לָאֵשׁ נִכּוֹן כֻּלָּנוּ יַחַד
נָגֵן עַל נֶפֶשׁ וְעָמָל
*******************
עוּפִי רוּחַ, עוּפִי רוּחַ
עוּפִי רוּחַ, עוּפִי רוּחַ

עוּפִי רוּחַ עוּפִי, עוּפִי לַגָּלִיל
עַל הָהָר שָׁם בַּיִת, בַּיִת קָט וּשְׁבִיל
שָׁם יַלְדָּה יָפָה לִי, חֹמֶד לָהּ עֵינַיִם
עוּפִי נָא אֵלֶיהָ, רוּחַ בֵּין עַרְבַּיִם.

עוּפִי רוּחַ...

[נשמח להשלמת הבית החסר]

אִם יִפְעַם לִבָּהּ בְּלִי נֹחַ
אֶנְחָתָהּ תִּפְרֹץ בְּכֹחַ
מִי יִשְׁטֹף לָךְ הָעֵינַיִם 
שׁוּבִי רוּחַ בֵּין עַרְבַּיִם

עוּפִי רוּחַ עוּפִי, עוּפִי לַגָּלִיל...

עוּפִי רוּחַ...

עָף הָרוּחַ בֵּין הַשַּׁעַר,
עָפָה עוֹד לֹא שָׁבָה
כְּבָר עָבְרוּ כּוֹכְבֵי רָקִיעַ
וְהָרוּחַ לֹא הִגִּיעַ

[נשמח להשלמת הבית החסר]

עוּפִי רוּחַ, עוּפִי...
*******************
עוּרָה דּוֹר בַּמִּזְמוֹר
גַּל וָגַל - מַעְגַּל
יָד בְּיַד מִכָּל צַד
הוֹרָתֵנוּ - לֵב אֶחָד

עוּרָה דּוֹר בַּמִּזְמוֹר
גַּל וָגַל - מַעְגַּל
שִׁיר נָשִׁיר נָשִׁירָה, נָעִירָה
בְּרִית מָחוֹל כָּרַתְנוּ, לֹא נָפִירָה

הַמְּדוּרָה רוֹקֶדֶת, יָד אֶל יָד נִצְמֶדֶת
הוֹרָה מְרַקֶּדֶת בַּמִּזְמוֹר
קַלּוּ הָרַגְלַיִם, אוֹרוּ הָעֵינַיִם
עוּרוּ שִׁבְעָתַיִם בַּמִּזְמוֹר

עוּרָה דּוֹר בַּמִּזְמוֹר
גַּל וָגַל - מַעְגַּל
יָד בְּיַד מִכָּל צַד
הוֹרָתֵנוּ - לֵב אֶחָד

גַּלְגָּל מַעְגַּל
גַּלְגָּל מַעְגַּל
גַּלְגָּל מַעְגַּל

*******************
עוּרָה הַנֹּעַר, זְקֹף אֶת רֹאשֶׁךָ
פְּקַח אֶת עֵינֶיךָ, אֲחוּזוֹת תְּנוּמָה
דַּע כִּי בְּדָמְךָ צָפוּן עֲתִידֵנוּ
גּוּפְךָ הָרַעֲנָן – נִשְׁמַת הָאֻמָּה

אַלְפֵי שְׁנוֹת עֶצֶב שָׁכַבְתָּ בַּכֶּלֶא
כּוֹחֲךָ הָאַדִּיר הִתְפַּלֵּשׁ בְּעָפָר
עַתָּה הַאֲזִינָה: מֵרִיעַ הַפֶּלֶא
הַרְרֵי יְהוּדָה קוֹרְאִים לָךְ בּשּׁוֹפָר
*******************
עוּרָה חָלִיל, עוּרָה כִּנּוֹר
הִגִּיעָה הָעֵת, הִגִּיעַ הַתּוֹר
נָגוֹז כְּבָר הַצֹּאן, צַח וְלָבָן
יִצְהַל כָּל לֵבָב מִגָּדוֹל עַד קָטָן
עוּרוּ הָרִים, עוּרוּ עֲמָקִים
יַעֲלֶה הֵד מָחוֹל עַד רוֹם הַשְּׁחָקִים.

שָׂאֵנוּ, גְּמַלֵּנוּ, לַמֶּרְחַקִּים
רוֹעֵנוּ, צֹאנֵנוּ שָׁם מְחַכִּים.

עוּרוּ, הֵי עוּרוּ, עוּרוּ נָא
פִּיכֶן שִׁירָה, פִּצְחוּ רִנָּה
יִפְעָה וָחֵן, תִּפְאֶרֶת וָזִיו
חֶמְדַּת הַיָּמִים, יְמֵי הָאָבִיב
פִּצְחוּ בְּשִׁיר וְהַכּוּ בַּתֹּף
לִכְבוֹד מוֹעֵד, לִכְבוֹד יוֹם טוֹב.

שָׂאֵנוּ, גְּמַלֵּנוּ...
*******************
עוּרָה, עוּרָה, עוּרָה, עוּרָה,
עוּרָה, עוּרָה, יִשְׂרָאֵל, –
עוּרָה, עוּרָה, עוּר עַם סְגֻלָּה!

הַקְשִׁיבוּ נָא, הַקְשִׁיבוּ נָא:
בִּשְׁמֵי שָׁמַיִם קוֹל שׁוֹפָר הַמְּנַסֵּר!
הוֹי, שׁוּרוּ נָא, הוֹי, שׁוּרוּ נָא!
עֲלֵי הָרִים נָאווּ רַגְלֵי הַמְּבַשֵּׂר!

עוּרָה – לָה לָה לָה, עוּרָה – לָה לָה לָה,
עוּרָה, עוּרָה, עוּרָה, עוּרָה – לָה לָה לָה...
עוּרָה, הִתְעוֹרְרָה, – עוּרָה יִשְׂרָאֵל!

קוּמוּ! קוּמוּ בִּנְעָרֵיכֶם וּבְזִקְנֵיכֶם
וּמַטֶּכֶם עַל שִׁכְמֶכֶם!
כָּל הַשּׁוֹאֵף לָאוֹר וְלַדְּרוֹר יָקוּם וְיָבוֹא נָא!

עוּרָה, הִתְעוֹרְרָה – לָה לָה לָה...
עוּרָה, הִתְעוֹרְרָה, – עוּרָה יִשְׂרָאֵל!
*******************
עוּרוּ הַבַּחוּרִים!
הַדְלִיקוּ הָאוּרִים
פֹּה בְּאֵלֶּה הַיָּמִים!

עֳפָרִים עוּרוּ שׁוּרוּ!
עֳפָרִים לֵילוֹת דִּמָּה
עוֹד רַבָּה הַשְּׁמָמָה.

דְּרָכִים, דְּרָכִים 
מְסִלּוֹת, מְסִלּוֹת 
רַק הֵנָּה מוֹבִילוֹת.

כָּכָה שַׁעַל, שַׁעַל
מַעְלָה נַעַל, נַעַל
אַל תִּפֹּל רוּחֵנוּ!
 
אַל יֵרַךְ לִבֵּנוּ,
אַל תִּכְשַׁל רַגְלֵנוּ,
אַל תִּרְפֶּה יָדֵנוּ!
*******************
עוּרוּ אַחִים וְנַעֲלֶה הַר צִיּוֹן
וְאִמְרוּ נָא: אַשְׁרֵי הָעָם שֶׁכָּכָה לּוֹ
מְלֹא הַטֶּנֶא הַבִּכּוּרִים
*******************
עוּרוּ נָא! קוּמוּ נָא!
הַגֶּבֶר קָרָא!
הַשֶּׁמֶשׁ זוֹרַחַת,
מַה יִּיף זָהֳרָהּ!
*******************
עוּרִי דְּבוֹרָה עוּרִי
עוּרִי דַּבְּרִי-שִׁיר
אָנֹכִי לַה' אָשִׁירָה
אָשִׁירָה לַה'
ה' בְּצֵאתְךָ מִשֵּׂעִיר
אֶרֶץ רָעָשָׁה
שָׁמַיִם נָטָפוּ
עוּרִי דְּבוֹרָה...
*******************
עוּרִי עוּרִי דְּבוֹרָה,
עוּרִי עוּרִי דַּבְּרִי-שִׁיר;
קוּם בָּרָק וּשְׁבֵה שֶׁבְיְךָ, בֶּן אֲבִינֹעַם.  
בָּאוּ מְלָכִים, מְלָכִים נִלְחָמוּ,
חָדְלוּ אֳרָחוֹת
וְהֹלְכֵי נְתִיבוֹת,
חָדְלוּ פְרָזוֹן בְּיִשְׂרָאֵל,
עַד שַׁקַּמְתִּי דְּבוֹרָה, שַׁקַּמְתִּי אֵם בְּיִשְׂרָאֵל.
*******************
עוּרִי עוּרִי לִבְשִׁי עֻזֵּךְ, צִיּוֹן
לִבְשִׁי בִּגְדֵי תִפְאַרְתֵּךְ.
*******************
עוּרִי צָפוֹן וּבוֹאִי תֵימָן, 
הָפִיחִי גַנִּי יִזְּלוּ בְשָׂמָיו.
בָּאתִי לְגַנִּי, אֲחֹתִי כַלָּה.

*******************
עֵז וָכֶבֶשׂ כְּבָר נִגְזָזוּ
שָׂשׂ הָעֵדֶר – שׁוּרוּ נָא!
בְּעִגּוּל רוֹעִים אָחָזוּ
וּפִיהֶם יִפְצַח רִנָּה.

הַגְּדָיִים בַּצְּלִילִים
הַכְּבָשׂוֹת בִּמְּצִלּוֹת,
הָרוֹעִים בַּחֲלִילִים
הָרוֹעוֹת בִּמְחוֹלוֹת.

כֹּה לֶחָי! כֹּה לֶחָי!
כֹּה יָרִיעַ הַר וָגַיְא.
חֹרֶשׁ, שָׂדֶה וָנִיר
פְּנֵי הַצֹּאן קִדְּמוּ בְּשִׁיר.

סֹבּוּ נָא, סֹבּוּ נָא
סֹבּוּ בְּמָחוֹל.
*******************
עֵט, מִכְחוֹל וְעִפָּרוֹן
מְרַקְּדִים עַל הַחַלּוֹן
לָה לַ-לַ-לַ..
הִתְאַסְּפוּ הַיְּלָדִים,
הִסְתַּכְּלוּ בַּמְּרַקְּדִים
מֵרָחוֹק, מִקָּרוֹב,
גַּם בַּחֶדֶר, גַּם בָּרְחוֹב,
עַל בְּהוֹנוֹת הִתְרוֹמְמוּ,
הִתְפַּלְּאוּ, הִשְׁתּוֹמְמוּ עַל –
עֵט, מִכְחוֹל וְעִפָּרוֹן...
*******************
עָטוּ שָׁמֵינוּ עָבֵי זַעַם
נִתַּךְ בְּרַד אֵשׁ גָּפְרִית וָדָם.
בִּשְׂדֵה הַקֶּטֶל שׁוּב הַפַּעַם
נִרְצָחִים הֲמוֹן אָדָם.

אֻמְלְלוּ אִשָּׁה אָחוֹת וְאִמָּא
אֵין מוֹשִׁיעַ אֵין עוֹזֵר;
הֲצוֹעֵד אָדָם קָדִימָה
אוֹ לַגּ'וּנְגֶל הוּא חוֹזֵר?
*******************
עִזָּה כָּל הַלֵּיל רוֹבֶצֶת
עִזָּה כָּל הַיּוֹם קוֹפֶצֶת
עִזָּה כָּל הַלֵּיל רוֹבֶצֶת
עִזָּה כָּל הַיּוֹם קוֹפֶצֶת

עַל עֵצִים הִיא מְטַפֶּסֶת
כָּל עָלֶה רַךְ הִיא לוֹעֶסֶת
הוֹי הוֹי קַפְצָנִית
הוֹי הוֹי טַפְּסָנִית

הָרוֹעֶה הִנֵּה זֶה בָּא
הוּא יַצְלִיף עַל רֹאשׁ וָגַב
גַּם נִבְחָן הַכֶּלֶב בָּא
הוּא נוֹבֵחַ הַב הַב הַב

אַךְ עִזָּה אֵינָהּ שׁוֹמַעַת
בִּזְקָנָה הִיא מְנַעֲנַעַת
מֶה מֶה...

עַל עֵצִים...

*******************
עִזָּה פְּזִיזָה בַּת הָרִים
מְקַפֶּצֶת עַל סְלָעִים
רֶגַע קָט אֵינָהּ עוֹמְדָה
וּמְכַשְׁכֶּשֶׁת בִּזְנָבָהּ

עִזָּתִי קְטַנָּה עִזֹּנֶת
מַה נֶּחְפֶּזֶת כֹּה הַקְּטַנְטֹנֶת
רֶגַע קָט עִמְדִי מִלֶּכֶת
רֶגַע קָט עִמְדִי בְּשֶׁקֶט

עִזָּה פְּזִיזָה בַּת הָרִים
מְקַפֶּצֶת עַל סְלָעִים
*******************
עֲיֵפָה בֻּבָּה זֶהָבָה
וְעָיֵף מְאוֹד הַדֹּב.
הַצְּלָלִים לַחֶדֶר בָּאוּ
לוֹחֲשִׁים לִי "לַיְלָה טוֹב".

בַּמִּטָּה שׁוֹכֶבֶת נוּרִית
עַל יָדָהּ יוֹשֵׁב דֻּבּוֹן
וְכַדּוּר וְגַם אַרְנֶבֶת
וְכֻלָּם רוֹצִים לִישֹׁן.

אַךְ לְפֶתַע קָמָה נוּרִית
"אַבָּא, אַבָּא", הִיא קוֹרְאָה,
"בּוֹא מַהֵר, גָּרֵשׁ הַחֹשֶׁךְ,
הוּא מַפְרִיעַ, יֶלֶד רַע".

צָחֲקָה בֻּבָּה זֶהָבָה
וְצָחַק מְאוֹד הַדֹּב:
לָמָּה לְגָרֵשׁ הַחֹשֶׁךְ?
וַהֲרֵי הוּא יֶלֶד טוֹב!
*******************
עָיַפְנוּ מִנְּדֹד,
בָּרַחְנוּ מִשֹּׁד,
מִפְלָט מִשּׁוֹאָה
רַק בָּךְ הַגִּבְעָה.

פִּנַּת חֶמֶד אַתְּ גִּבְעָה,
אֶת הַלֵּב אַתְּ מַרְהִיבָה,
בָּךְ מוֹרִיק שָׂדֶה וָגַן,
בַּדְּשָׁאִים כָּל יֶלֶד רַן.

הִצְהִיבָה קָמָה,
צָמְאָה אֲדָמָה,
הֶעֱלֵינוּ הַבְּאֵר,
הוֹרִיקָה חָצֵר.

פִּנַּת חֶמֶד...

כָּל יָד שֶׁל זָדוֹן
הָדַפְנוּ בְּאוֹן,
לָבֶטַח גָּדֵל
עַל גִּבְעָה דּוֹר עָמֵל.

פִּנַּת חֶמֶד...

בְּיוֹם הַשִּׂמְחָה
שְׂאִי נָא בְּרָכָה,
הַרְבִּי הַיְּבוּל,
הַרְחִיבִי הַגְּבוּל.

פִּנַּת חֶמֶד...
*******************
שׁוֹפְעוֹת עֵינַיִךְ אוֹר יָרֹק
וְהֵן כִּשְׁתֵּי אַבְנֵי בָּרֶקֶת,
לִבִּי צָמֵא לְרֶגַע שֶׁקֶט,
נוֹסַעַת אַתְּ רָחוֹק רָחוֹק...

לִבִּי רוֹקֵם חֲלוֹם מָתוֹק.
חֲלוֹם שֶׁבּוֹ שִׂמְחָה נִדְלֶקֶת,
נִשְׂרָף אֲנִי מֵאוֹר יָרֹק,
מֵאוֹר עֵינַיִךְ, אוֹר בָּרֶקֶת.

רַבִּים אֵלַיִךְ בֶּטַח בָּאוּ
וְשָׁרוּ לָךְ הַלֵּב נִשְׁבַּר.
רַבִּים כָּמוֹךְ לֹא עוֹד יֵדָעוּ,
אַךְ אִישׁ כָּמוֹנִי בַּל יֹאהַב.
*******************
אֵין אֲנִי, אֵינִי פּוֹחֵד מֵעַכּוֹ
עַכּוֹ גַּם הִיא אֶרֶץ יִשְרָאֵל
הִיא אוֹתָנוּ פַּעַם אָהֲבָה כֹּה
עִם אַחֵר עַכְשָׁו הִיא תִּתְהוֹלֵל

אַל נָא בִּי, אַל נָא בִּי אַחִים תַּתְּרו נָא:
"אַל תָּעִזָּה, שֶׁמָּא תִּכָּשֵׁל"
אִם מָחָר יִקָּחוּנִי הַלַּטְרוּנָה
גַּם לַטְרוּן הִיא אֶרֶץ יִשְׂרָאֵל
*******************
עַל אַלּוֹן גָּבוֹהַּ
בֵּין עַנְפֵי תִּפְאֶרֶת
נֶשֶׁר אֱלֵי נֶשֶׁר
אֶת דְּבָרוֹ יָשִׂיחַ.

אָז עָבְרוּ בְּנֵי-חַיִל
בַּנְּשָׁרִים הִכִּירוּ;
הָרִאשׁוֹן הוּא לֶנִין
הַשֵּׁנִי הוּא סְטָאלִין.
*******************
עַל בָּרִיקָדוֹת קוּמוּ, הַעְפִּילוּ
קוּמוּ, עֲלוּ נָא צְבָא עֲמֵלִים.
‏
דֶּגֶל אָדֹם אָדֹם נִשָּׂא בַּמָּרוֹם מָרוֹם
‏כִּי בָּא הַיּוֹם נַתֵּק אֶת הַכְּבָלִים.
כִּי בָּא הַיּוֹם לָשֵׂאת אֶת הַדְּגָלִים.
*******************
עַל גֶּבַע וָתֵל בְּעֵמֶק יִזְרְעֵאל
עוֹמְדִים יְלָדִים, רוֹקְדִים וְשָׁרִים:
אֶרֶץ מוֹלֶדֶת, אֶרֶץ תִּפְאֶרֶת,
זִיו מֶרְחֲבַיִךְ, מוֹלֶדֶת!


*******************
אֲדָמָה-אַדְמָתִי,
רַחוּמָה עַד-מוֹתִי,
רוּחַ רַב חַרְבוֹנַיִךְ הִרְתִּיחַ,
רוּחַ רַב הִרְתִּיחַ.
אֵרַשְׂתִּיךְ לִי בְּדָם
שֶׁאָדַם וְנָדַם
עַל גִּבְעוֹת שֵׁיח' אַבְּרֵיק וְחַרְתִּיָּה!

הַמָּחוֹל בְּגַלִּים
יְעַגֵּל עִגּוּלִים.
אוֹרִי, שֶׁמֶשׁ, לָעַד בְּחַרְתִּיּהָ
אוֹרִי, שֶׁמֶשׁ, בְּחַרְתִּיּהָ!
בְּיוֹמִי וְלֵילִי
לִי יֵהוֹד עֲמָלִי
עַל גִּבְעוֹת שֵׁיח' אַבְּרֵיק וְחַרְתִּיָּה!

כָּאן צַמְּרוֹת הַזֵּיתִים
מְזַמְּרוֹת: זֶה בֵּיתִי,
אֶבֶן-אֶבֶן תִּלְחַשׁ: הִכַּרְתִּיהוּ,
תִּלְחַשׁ: הִכַּרְתִּיהוּ.
הֶרָה, הוֹרָה שֶׁלִּי,
יְבוּלַי מַבְשִׁילִים
עַל גִּבְעוֹת שֵׁיח' אַבְּרֵיק וְחַרְתִּיָּה!

בִּשְׁבוּעָה לוֹהֲטָה
אַתְּ שְׁבוּיָה לִי עַתָּה.
זֶה הַלֵּב אֶת נִדְרוֹ לֹא יַרְתִּיעַ,
זֶה הַלֵּב לֹא יַרְתִּיעַ.
כִּי צִוַּנִי חֵרוּת
הָאָדָם הַפָּשׁוּט
עַל גִּבְעוֹת שֵׁיח' אַבְּרֵיק וְחַרְתִּיָּה!

*******************
שָׁם עַל גְּדוֹת הַדְּנְיֶפֶּר
דּוֹהֲרִים סוּסִים
וּבְשֶׁצֶף קֶצֶף 
הֵם טָסִים, הֵם טָסִים.

פָּרָשִׁים קוֹזָקִים
מִגְּדוּדֵי בּוּדְיוֹנִי
דּוֹהֲרִים לַקְּרָב. 

הֵי הֵי הֵי...
פָּרָשִׁים קוֹזָקִים
דּוֹהֲרִים לַקְּרָב.
*******************
אַתְּ זוֹכֶרֶת? הָיִינוּ לָנוֹת
עַל קָדְקֹד עֲרֵמַת הַדָּגָן,
הוֹי לְבֹשֶת פָּנִים, עֵת קַו-שֶׁמֶשׁ רִאשׁוֹן
הֱעִירַנוּ צוֹחֵק בְּשִׁנֵּי הַקִּלְשׁוֹן!

וּבַלַּיְלָה בִּשְׁנָת –
כָּל פַּלְגֵי הָאוֹרָה
שֶׁהִשְׁקוּ שַׁדְמוֹת הַמְּכוֹרָה
עֲבָרוּנוּ, רִוּוּנוּ, צִוּו בִּרְכָתָם.
וְעוֹדָם מְאִירִים לִי, וְעוֹדָם.
*******************
שָׁמַעְתִּי מַעֲשִׂיָּה בְּלֵיל לְבָנָה
סִפֵּר עַל הַגֹּרֶן בַּחוּר לְבַחוּרָה
לְאוֹר הַכּוֹכָבִים 
הִתְלַחֲשׁוּ הַצְּעִירִים
עַל הַגֹּרֶן בְּלֵיל לְבָנָה.

הַבַּחוּר אָמַר לָהּ "תַּעֲלִי!" (טוּלוּלוּ)
וְהִיא עָנְתָה לוֹ: "טוּלִילִי"
נִצְנְצוּ עֵינַיִם וְנִצְמְדוּ שְׂפָתַיִם
עַל הַגֹּרֶן בְּלֵיל לְבָנָה.

אֶסְתֶּרְ'קָה הַחֲמוּדָה (חֲמוּדָה)
מַה נָּאָה וַחֲצוּפָה
לְמִרְיָם גִּזְרָה נָאָה, 
מַחְלָפוֹת שְׁחֹרוֹת נוֹרָא
עַל הַגֹּרֶן בְּלֵיל לְבָנָה.

שָׁמַעְתִּי מַעֲשִׂיָּה...

מַה הוֹמָה לָךְ לִבָּתִי
בּוֹאִי וְאוֹתִי חַבְּקִי
שְׁבִי אִתִּי עַל הַמּוֹרַג 
וַאֲסַפֵּר לָךְ אֵיךְ הוּא חָג
עַל הַגֹּרֶן בְּלֵיל לְבָנָה.

שָׁמַעְתִּי מַעֲשִׂיָּה...

לֹא יָנוּם וְלֹא יִישַׁן
שׁוֹמֵר בַּגֹּרֶן וּבַגַּן
קָרַבִּינְקָה עַל הַגַּב
 וְהַשִּׁיבְּרִיָּה בַּנִּצָּב
עַל הַגֹּרֶן בְּלֵיל לְבָנָה.

שָׁמַעְתִּי מַעֲשִׂיָּה...
*******************
עַל הָהָר הָרָם
חֹרֶשׁ יֵשׁ צָעִיר,
וּבַחֹרֶשׁ שָׁט לוֹ פֶּלֶג
וְצִפּוֹר תָּשִׁיר.
בָּא צַיָּד מָהִיר,
יְרִיָּתוֹ בּוֹקְעָה;
חֶרֶשׁ שָׁט בַּחֹרֶשׁ פֶּלֶג,
וְצִפּוֹר שׁוֹקְעָה.

עַל הָהָר הָרָם
בַּיִת קָט נִצָּב,
וּבַבַּיִת שָׁם תָּגוּר לָהּ
נַעֲרָה לְבַד;
עֵת הַשֶּׁמֶשׁ רַד
בָּא בָּחוּר נֶחְמָד,
בַּכִּנּוֹר הוּא שִׁיר מִזְמוֹר לָהּ
מְנַגֵּן לַבַּת.

עֵת הַשֶּׁמֶשׁ רַד
בָּא בָּחוּר נֶחְמָד,
בַּכִּנּוֹר הוּא שִׁיר מִזְמוֹר לָהּ
מְנַגֵּן לַבַּת;
סוֹד שֶׁל אֹשֶׁר רַב
הֵם יוֹדְעִים יַחְדָּיו,
וּבָרוֹם רוֹאִים הֵם יַחַד
אֵיךְ נוֹפֵל כּוֹכָב.
*******************
עַל הָהָר הָרָם,
בְּיֶרֶק עֵשֶׂב שָׁם,
הָרוּחַ מְרַחֶפֶת,
נוֹשֶׁבֶת וּמְלַטֶּפֶת
שָׁם יַלְדָּה קְטַנָּה
פִּרְחֵי חֵן אוֹסֶפֶת.

שֶׁמֶשׁ כְּבָר שָׁקְעָה
וְזֵר יָפֶה נִקְלַע
וּמִן הָהָר יוֹרֶדֶת
יַלְדָּה קְטַנָּה, נֶחְמֶדֶת:
שְׁנֵי זֵרִים עִמָּהּ
מַתָּנָה לְיוֹם הֻלֶּדֶת.
*******************
עַל הֶהָרִים נַעְפִּיל, נְטַיֵּלָה
וְכַצְּבָאִים נְקַפֵּץ עַל כָּל סֶלַע
קְפִיץ-קְפֹץ, רַק אַל תִּבָּהֵל!
קְפִיץ-קְפֹץ, רַק אַל תִּבָּהֵל!
כֹּה נֵרֵד, נִקְפֹּץ, 
נִגְלֹש לָעֵמֶק, נִתְגַּלְגֵּל!
*******************
עַל הֶהָרִים קוֹל בְּכִי נִשְׁמַע
כִּי שֻׁדְּדָה הָאָרֶץ,
קוֹל בַּת צִיּוֹן כִּי תֶּאֱבַל
וַתְּפָרֵשׂ כַּפֶּיהָ.

אֵבֶל יָחִיד עֲשִׂי לָךְ
וְהִתְפַּלְּשִׁי בָּאֵפֶר,
הָיְתָה צִיּוֹן לִמְעוֹן תַּנִּים,
אוֹי לָנוּ כִּי שֻׁדַּדְנוּ.
*******************
עַל הֶהָרִים שְׂאוּ קוֹלְכֶם
שִׁיר חָדָשׁ!
גְּבָעוֹת יִמְחָאוּ כַּף
שִׁיר חָדָשׁ!
בַּת עַמִּי עוּרִי, עוּרִי, הִתְעוֹרֵרִי,
פִּצְחִי רִנָּה וָשִׁיר!

עָלֹה נַעֲלֶה אֶל הַר צִיּוֹן
נַעֲלֶה!
בְּשִׂמְחָה וּבְצָהֳלָה 
נַעֲלֶה!
בַּת עַמִּי עוּרִי, עוּרִי, הִתְעוֹרֵרִי,
פִּצְחִי רִנָּה וָשִׁיר!
*******************
עַל הַחַלּוֹן נֵר הִדְלַקְתִּי
נֵר חֲנֻכָּה יֶלֶד נָעִים
רַבִּים הֵמָּה הַזִּכְרוֹנוֹת
וְהַזִּכְרוֹנוֹת מַה נִּפְלָאִים

גְּדוּד פָּרָשִׁים, אַנְשֵׁי קוֹמָה
אִם יִתְיַצְּבוּ לְפָנֶיךָ,
אַל תִּירָא נָא, יֶלֶד נָעִים,
וְגַם אַל תַּעֲצֹם אֶת עֵינֶיךָ!

אֵלֶּה הֵם הַחַשְׁמוֹנָאִים
אֲשֶׁר יָקוּמוּ מִקִּבְרֵיהֶם
בְּכָל הַלֵּילוֹת שֶׁל חֲנֻכָּה
לִרְאוֹת שְׁלוֹם אֲחֵיהֶם

עַל הַחַלּוֹן...
*******************
עַל הַסֶּלַע הַךְ הַךְ...
יֵצְאוּ מַיִם חַיִּים!
*******************
עַל הַסֶּלַע לִי אֵשֵׁב
עֵינַי לָעֲדָרִים
רוּחַ קַל עָלַי נוֹשֵׁב
רוּחַ בֵּין הָרִים.

מִן הַבֹּקֶר עַד הָעֶרֶב
אֲשׁוֹטֵט לִי מִבְּלִי הֶרֶף
אֲחַלֵּל בַּחֲלִילִי לִי
הָרוֹעֶה הַגָּלִילִי.
*******************
עַל הָרֵי הַגִּלְבּוֹעַ
בִּמְקוֹם נֶשֶׁר קַל יָטוּס,
בִּמְקוֹם שֶׁמֶשׁ לֹא לוֹהֶטֶת
אַף בְּעֶצֶם יוֹם תַּמּוּז.

שָׁם עַל מַעְיָן זַךְ כַּבְּדֹלַח,
עָיֵף, יָגֵעַ וְנִרְגָּשׁ,
עִם בַּחוּרָה יַלְדַּת חֶמֶד,
עֶלֶם צָעִיר שָׁם נִפְגָּשׁ.

וַיִּצְטַמְּדוּ הַשְּׂפָתַיִם,
הִתְלַכְּדוּ הַלְּבָבוֹת.
הֵד הַנְּשִׁיקוֹת הַשּׁוֹבֵבוֹת
הִתְפַּשֵּׁט לוֹ בַּסְּבִיבָה.

עָבְרוּ יָמִים, חָלְפוּ שָׁנִים,
בַּחוּרַת חֶמֶד נִשְׁאֲרָה לְבַד,
אַף הָעֶלֶם בֵּין הֶהָרִים
שׁוּב תּוֹעֶה, גַּלְמוּד בָּדָד.
*******************
עַל הָרֶכֶב הֶעֱמַסְתִּי זְקֵנִים עֲשֶׂרֶת,
כָּל הַדֶּרֶךְ נָמוּ, נָמוּ, נָחֲרוּ בְּלִי הֶרֶף.
עַל כֵּן מֵאָז אֲנִי נָדַרְתִּי:
בַּל זְקֵנִים הוֹבִיל אָמַרְתִּי –
דִּיּוֹ, סוּסָתִי! דִּיּוֹ, סוּסָתִי!

עַל הָרֶכֶב הֶעֱמַסְתִּי זְקֵנוֹת עֲשֶׂרֶת,
כָּל הַדֶּרֶךְ רָבוּ, רָבוּ, קִלְּלוּ בְּלִי הֶרֶף.
עַל כֵּן מֵאָז אֲנִי נָדַרְתִּי:
בַּל זְקֵנוֹת הוֹבִיל אָמַרְתִּי –
דִּיּוֹ, סוּסָתִי! דִּיּוֹ, סוּסָתִי!

עַל הָרֶכֶב זוֹ הַפַּעַם בַּחוּרוֹת עֲשֶׂרֶת,
כָּל הַדֶּרֶךְ שָׁרוּ, שָׁרוּ, צָחֲקוּ בְּלִי הֶרֶף.
עַל כֵּן מֵאָז אֲנִי נָדַרְתִּי:
רַק בַּחוּרוֹת הוֹבִיל אָמַרְתִּי –
דִּיּוֹ, סוּסָתִי! דִּיּוֹ, סוּסָתִי!
*******************
עַל הַשְּׁבִיל עֵץ עוֹמֵד
הוּא כָּפוּף, גִּבֵּעַ,
יְהוּדִי לְאֶרֶץ-יִשְׂרָאֵל
בִּדְמָעוֹת נוֹסֵעַ.

אֱלֹהֵי-אָבוֹת,
זְמַן מִנְחָה הִגִּיעַ,
לִכְשֶׁנָּבוֹא לְאֶרֶץ-יִשְׂרָאֵל
נַעֲלֹז וְנָרִיעַ.

לַ-לַ-לָה לָה לָה...

עַל הָעֵץ שׁוֹשַׁנִּים
מַרְהִיבוֹת עֵינַיִם,
בָּא יְהוּדִי לְאֶרֶץ-יִשְׂרָאֵל
קְרוּעַ מִכְנָסַיִם.

אֱלֹהֵי-אָבוֹת,
אֵלִי שֶׁבַּשָּׁמַיִם,
שָׁם נָשִׂים, בְּאֶרֶץ-יִשְׂרָאֵל,
טְלַאי בַּמִּכְנָסַיִם.

לַ-לַ-לָה לָה לָה...
*******************
עַל הַשָּׂדוֹת הָרְחָבִים
עוֹלָה הַשֶּׁמֶשׁ אוֹר.
‏
מִשִּׁבֳּלִים וּרְגָבִים
עוֹלֶה, עוֹלֶה מִזְמוֹר.
‏
זֶה שִׁיר אִכָּר עַל אַדְמָתוֹ,
עַל לֶחֶם יְבוּלָיו.

זֶה שִׁיר עוֹלֶה מִטַּל רָטֹב,
מֵחֹם וּמִשָּׁרָב.
*******************
עַל-חוֹמֹתַיִךְ יְרוּשָׁלִַם הִפְקַדְתִּי שֹׁמְרִים
כָּל-הַיּוֹם וְכָל-הַלַּיְלָה
אַל-דֳּמִי לָכֶם
וּמְשׂוֹשׂ חָתָן עַל-כַּלָּה יָשִׂישׂ עָלַיִךְ אֱלֹהָיִךְ
*******************
עַל חַלּוֹן, עַל חַלּוֹן
עָמְדָה צִפּוֹר יָפָה.
יֶלֶד רָץ אֶל חַלּוֹן –
צִפּוֹר עָפָה, עָפָה.

בּוֹכֶה יֶלֶד, בּוֹכֶה:
אַיֵּה צִפּוֹר יָפָה?
אֵין צִפּוֹר עַל חַלּוֹן –
צִפּוֹר עָפָה עָפָה.
*******************
יָשְׁבוּ עַל יַד הַמַּיִם
שְׁלֹשָׁה צְפַרְדְּעִים,
רָחֲצוּ אֶת הַבִּרְכַּיִם
וְכֹה הֵם שָׁרִים:
אֶחָד לִשְׂמֹאל, אֶחָד לִימִין
קְוָה-קְוָה קְוָה-קְוָה קְוָה-קְוָה...

יָשְׁבוּ עַל יַד הַמַּיִם
שְׁלֹשָׁה יַתּוּשִׁים,
פָּרְשׂוּ אֶת הַכְּנָפַיִם
וְכֹה הֵם שָׁרִים:
אֶחָד לִשְׂמֹאל, אֶחָד לִימִין
דִּיזִים דִּיזִים דִּיזִים...

יָשְׁבוּ עַל יַד הַמַּיִם
שָׁלוֹשׁ חֲסִידוֹת,
טָבְלוּ אֶת הָרַגְלַיִם
וְכֹה הֵן שָׁרוֹת:
אַחַת לִשְׂמֹאל, אַחַת לִימִין
קלַקְלַק קְלַקְלַק קְלַקְלַק...
*******************
עַל יַד הָעֵין יָשְׁבוּ יַחְדָּיו רוֹעִים
מִן הַדְּמָמָה רוֹנֵן חָלִיל
בְּצֵל הַסְּבַךְ יָנוּחוּ עֲדָרִים
בְּחֵיק הָרִים, בְּחֵיק הָרֵי גָּלִיל.

הוֹי, נוּמָה, נוּמָה, נוּם טָלֶה וּגְדִי
זִיו הָרִים לִבִּי יַלְהִיט
וּבַזִּיו רוֹנֵן חָלִיל בְּפִי
וּבָאֹהֶל לִי הַשׁוּלַמִּית.
*******************
אֵי-שָׁמָּה שָׁם, עַל יַד הַפִּירָמִידוֹת,
יֵשׁ מַחֲנֶה רוֹגֵעַ בַּחוֹלוֹת.
וְעֵת הַ"סְפִינְקְס" מִשַּׁחַר לֹא הִוְרִיד עוֹד
קוּם מַשְׁכִּימוֹת לַהֶגֶה חַיָּלוֹת.
אֵי-שָׁם, אֵי-שָׁם, הַרְחֵק...

‏אֵי-שָׁמָּה שָׁם, עַל יַד הַפִּירָמִידוֹת,
בְּזִיו הַרְבֵּה-שָׁמַיִם נוֹשָׁנִים,
שָׁם יַלְדָּתִי אֶת לְבָבִי הִרְעִידָה,
אֶת לְבָבִי שָׁזְרָה חוּטֵי שָׁנִי. 
אֵי-שָׁם, אֵי-שָׁם, הַרְחֵק...

‏אֵי-שָׁמָּה שָׁם, עַל יַד הַפִּירָמִידוֹת,
לֵב יַלְדָּתִי מִלַּיִל לִי יִשְׁאַג...
אַךְ הַמֶּרְחָק בֵּינֵינוּ לֹא יַפְרִיד עוֹד,
כִּי הַלְּבָבוֹת קְרוֹבִים גַּם מִמֶּרְחָק.
אֵי-שָׁם, אֵי-שָׁם, הַרְחֵק...
*******************
עַל נַהֲרוֹת בָּבֶל
שָׁם יָשַׁבְנוּ גַּם-בָּכִינוּ
בְּזָכְרֵנוּ אֶת-צִיּוֹן.
*******************
עַל נַהֲרוֹת בָּבֶל
שָׁם יָשַׁבְנוּ גַּם-בָּכִינוּ
בְּזָכְרֵנוּ אֶת-צִיּוֹן.
*******************
עַל נַהֲרוֹת בָּבֶל
שָׁם יָשַׁבְנוּ וְגַם בָּכִינוּ
בְּזָכְרֵנוּ אֶת צִיּוֹן
עַל הָעֲרָבִים בְּתוֹכָה
תָּלִינו כִּנּוֹרוֹתֵינוּ
אֶת הַשִּׁיר נָשִׁיר עַל אַדְמַת נֵכָר
*******************
עַל נַהֲרוֹת בָּבֶל בָּכִינוּ שָׁם
בְּזָכְרֵנוּ אֶת צִיּוֹן
עַל הָעֲרָבִים בְּתוֹכָהּ
תָּלִינו כִּנּוֹרוֹתֵינוּ
אֵיךְ נָשִׁיר, נָשִׁיר
עַל אַדְמַת נֵכָר?
*******************
‏עַל סַלְעֵי מָגוֹר
מְקוֹם אִישׁ לֹא יַעֲבֹר
אֲנַחְנוּ בְּנֵי הָהָר.
לָנוּ שֶׁמֶשׁ אוֹר
וְרוּחַ חֹפֶשׁ דְּרוֹר
נִשְׁמֹר מִכָּל מִשְׁמָר. 
‏
שִׁירוּ!
שִׁיר הִמְנוֹן לַחֹפֶשׁ, 
שִׁירוּ!
‏שִׁיר הִמְנוֹן לַדְּרוֹר!

‏תְּהוֹם אֶל תְּהוֹם תִּרְבַּץ
וְצוּר אֶל צוּר נוֹרָא,
הֵם לָנוּ חֵיל מִבְצָר.
רוּחַ הַסְּעָרָה
הִיא לָאוֹיֵב מוֹרָא
וְלָנוּ – יָדִיד – בַּצָּר!

שִׁירוּ!...
*******************
עַל עֲנַן כְּבִישׁ
רָץ עֲנַן חֲמוֹר,
וְעָלָיו עֲנַן אִישׁ
מְנַגֵּן בְּכִנּוֹר.
פִּתְאוֹם נוֹשֶׁבֶת רוּחַ,
הַחֲמוֹר הָיָה לְצֵל,
הָאִישׁ כֻּלּוֹ נָפוּחַ,
וּבְיָדוֹ מַקֵּל –
רַק רֶגַע קַל
גָּז הַכֹּל, חֲסַל.
*******************
בְּעַרְבוֹת הַדּוֹן
הַשַּׁיָּרָה עוֹבֶרֶת
חֶבֶר קוֹזָקִים
פּוֹסֵעַ בַּשְּׁלָגִים

הַרְחֵק, הַרְחֵק שׁוֹטֵף לוֹ
לַמֶּרְחַקִּים שׁוֹטֵף לוֹ
שִׁיר שֶׁל קוֹזָקִים
שִׁיר פֶּרֶא וְיָפֶה

קוֹזָק נָאֶה
בְּשִׁיר יָפֶה פּוֹתֵחַ:
"הַי הַיְדָה הַיְדָה!
נַפְלִיג לַמֶּרְחַקִּים!"

הַרְחֵק, הַרְחֵק...
*******************
עַל פַּסִּים וְגַלְגַּלִּים
הַקְּרוֹנוֹת מִתְגַּלְגְּלִים.
גִּיל-גִּיל-גִּיל, גִּיל-גִּיל-גִּיל,
גּוּל-גּוּל-גּוּל, גּוּל-גּוּל-גּוּל,
גִּי-יִ-יִ-ל גּוּל-גּוּל-גּוּל,
גִּי-יִ-יִ-ל גּוּל!
טָרָה-טָה-טָה-טָה-טָה-טָה,
רָה-טָה-טָה-טָה-טָה-טָה,
רָה-טָה-טָה-טָה-טָה-טָה,
רָה-טָה-טָה-טָה!

הָרַכֶּבֶת מִבַּרְזֶל
הִיא לְעוֹלָם לֹא תִּתְקַלְקֵל.
קִיל-קִיל-קִיל, קוּל-קוּל-קוּל,
קִיל-קִיל-קִיל, קוּל-קוּל-קוּל,
קִיל-קִיל-קִיל, קוּל-קוּל-קוּל,
קִי-יִ-יִ-ל קוּל!
טָרָה-טָה-טָה-טָה-טָה-טָה,
רָה-טָה-טָה-טָה-טָה-טָה,
רָה-טָה-טָה-טָה-טָה-טָה,
רָה-טָה-טָה-טָה!
*******************
עַל רֹאשׁ הַר חֶרְמוֹן
הָיָה פַּעַם אַרְמוֹן,
וְעַל רֹאשׁ הָאַרְמוֹן
מִגְדָּל עִם פַּעֲמוֹן.
פַּעַם יֶלֶד קָטֹן,
עָלָה עַל הַחֶרְמוֹן,
מָצָא אֶת הָאַרְמוֹן
וְצִלְצֵל בַּפַּעֲמוֹן.
*******************
עַל רֹאשׁ הַכַּרְמֶל
בָּנִיתִי לִי בַּיִת
סִדַּרְתִּי גִּנָּה
שָׁתַלְתִּי בָּהּ זַיִת.

הַבַּיִת קָטָן,
אַךְ לִי הוּא כֻּלּוֹ,
עוֹמֵד הוּא בַּגַּן
וְיָם מִמּוּלוֹ.

אֶפְתַּח חַלּוֹנִי,
אֶרְאֶה אֳנִיּוֹת,
עַל תְּכֵלֶת הַיָּם
עוֹבְרוֹת וְשָׁבוֹת.
*******************
עֲלוּ עֲלוּ לְאֶרֶץ אָבוֹת
לְאַרְצֵנוּ עֲלוּ בְּשִׁיר וּבִמְחוֹלוֹת
תּוֹרַת אֱמֶת הָאֵל נָתַן לָנוּ
תּוֹרַת חַיִּים הָאֵל נָטַע בָּנוּ
יָהּ רִבּוֹן עוֹלָם, יָהּ רִבּוֹן עוֹלָם
רַחֵם, רַחֵם, רַחֲמָנָא רַחֵם
רַחֵמָה, רַחֵם, רַחֲמָנָא רַחֵם


*******************
מִי חִיֵּךְ וְצָחַק מְלוֹא עֵינַיִם וָקוֹל
וּפִטְפֵּט כְּשׁוֹבָב, וְסִפֵּר עַל הַכֹּל,
וְגִלְגֵּל בִּשְׂחוֹקוֹ נִגּוּנָם שֶׁל פְּלָאִים
וּדְשָׁאִים רוֹנְנִים, וְגַלִּים, וּטְלָלִים?

מִי... לֹא סוֹד - עֲלוּמִית! 
עֲלוּמִית וְאִתָּהּ הַגְּבָעוֹת
צָהֲלוּ שְׁקֻיּוֹת-אוֹר.
וְהַיָּם, וְהַיָּם כְּשִׁכּוֹר,
הִתְפַּלֵּשׁ בֵּין גַּלָּיו וְצָחַק - 
יָם שֶׁל צְחוֹק!
בַּיְשָׁנִית עֲלוּמִית כַּצְּדָפִים שֶׁבַּחוֹל
וּנְעוּרִים לָהּ מָחוֹל.

*******************
הַרְבִּי טוּבֵךְ, הוֹ בְּאֵרִי!
הֵי תּוֹדָה, הוֹ בְּאֵרִי!

הוֹ בְּאֵר, הַרְבִּי טוּבֵךְ
מָחָר אֲבַקֵּשׁ זוּלָתֵךְ
לֹא כִּזְּבוּ לִי, הוֹ בְּאֵר, מֵימַיִךְ
בְּכָרוֹת יֵרְדוּ, יֵרְדוּ אֵלַיִךְ

הַרְבִּי טוּבֵךְ...

אַל תִּדְפֹּק בְּעֵז וָשֶׂה
חֲלוּבוֹתֶיךָ, הָרוֹעֶה
רוֹעֵה עִזִּים
מְחַצֵּץ בֵּין מַשְׁאַבִּים

הַרְבִּי טוּבֵךְ...

הוֹ צֹאן כִּבְדוֹת-אַלְיָה
חֲלוּבוֹתַיִךְ, הָרוֹעָה,
כְּסוּתֵךְ כְּמוֹ רַגְלֵךְ קַלָּה
בַּחֹרֶף וּבִימֵי חַמָּה.

הַרְבִּי טוּבֵךְ...
*******************
עֲלִי, בְּאֵר, עֲלִי!
בְּאֵר, עֲלִי
וּצְקִי מֵי פָּז
מְלוֹא הַדְּלִי!

שֶׂה צַח וָרַךְ,
שֶׂה צָמֵא לִי
יָבוֹא וְיֵשְׁתְּ
מִמֵּי הַדְּלִי.
*******************
עֲלִי, בְּאֵר, עֲלִי!
בְּאֵר, עֲלִי
וּצְקִי מֵי פָּז
מְלוֹא הַדְּלִי!

שֶׂה צַח וָרַךְ,
שֶׂה צָמֵא לִי
יָבוֹא וְיֵשְׁתְּ
מִמֵּי הַדְּלִי.
*******************
עֲלִי בְאֵר עֲלִי עֱנוּ-לָהּ
*******************
אָז יָשִׁיר יִשְׂרָאֵל
אֶת-הַשִּׁירָה הַזֹּאת

עֲלִי בְאֵר עֱנוּ-לָהּ

בְּאֵר חֲפָרוּהָ שָׂרִים
כָּרוּהָ נְדִיבֵי הָעָם
בִּמְחֹקֵק, בְּמִשְׁעֲנֹתָם

עֲלִי בְאֵר...
*******************
עָלִי-בַּבָּה!
בַּבֹּקֶר – עָלִי-בַּבָּה!
בָּעֶרֶב – עָלִי-בַּבָּה!
וְעַד חֲצוֹת הַלֵּיל!

מִפְּנֵי הָעָלִי-בַּבָּה
הֶחְלַטְתִּי כְּבָר לִבְרֹח
עַכְשָׁו גַּם פֹּה נוֹכַחְתִּי –
כִּי אֵין לִמְצֹא מָנוֹחַ.

עָלִי-בַּבָּה...

הִתְאַהֲבוּ כֻּלָּם פֹּה,
כֻּלָּם הַשֵּׁד יוֹדֵעַ,
תָּמִיד רַק עָלִי-בַּבָּה –
אֶפְשָׁר לְהִשְׁתַּגֵּעַ!

עָלִי-בַּבָּה...

בְּכָל מָקוֹם שֶׁאַתָּה בָּא,
בַּבַּיִת *וּבָּרְחוֹב,
שָׁרִים רַק עָלִי-בַּבָּה
*וְכְּבָר נִהְיֶה לֹא טוֹב.

עָלִי-בַּבָּה...

עַכְשָׁו רַק עָלִי-בַּבָּה
רוֹאִים בַּקּוֹלְנוֹעַ,
בָּעִיר וּבַמּוֹשָׁבָה
מִמֶּנּוּ אֵין מַרְגּוֹעַ.

עָלִי-בַּבָּה...

כִּי מִמִּזְרָח הַשֶּׁמֶשׁ,
מִיָּם וּמִצָּפוֹן
לוּחוֹת שֶׁל עָלִי-בַּבָּה
עַל גַּב כָּל גְּרָמוֹפוֹן.

עָלִי-בַּבָּה...

כֻּלָּם, גַּם אִמָּא-אַבָּא,
אֶצְלָם דָּבָר רִאשׁוֹן
לִרְקֹד עָלִי-בַּבָּה
לִפְנֵי לֶכְתָּם לִישֹׁן.

עָלִי-בַּבָּה...

אָבִינוּ מַלְכֵּנוּ,
עֲשֶׂה עִמָּנוּ חֶסֶד:
רוֹקְדִים עָלִי-בַּבָּה
אֲפִלּוּ *בְּבֵּית-הַכְּנֶסֶת!

עָלִי-בַּבָּה...

וְהָרַב שֶׁלָּנוּ
וְגַם הָרַבָּנִית
רוֹקְדִים עָלִי-בַּבָּה
בְּכָל תַּעֲנִית.

עָלִי-בַּבָּה...

הַמֶּמְשָׁלָה בְּתֹקֶף
דּוֹרֶשֶׁת מַס הָעֹשֶׁר
וְאָנוּ – עָלִי-בַּבָּה
רוֹקְדִים בִּשְׁעַת הַכֹּשֶׁר!

עָלִי-בַּבָּה...

הַמִּשְׁטָרָה שֶׁלָּנוּ
יִמַּח *שִׁימָהּ לָנֶצַח
רוֹקֶדֶת עָלִי-בַּבָּה
עַל כָּל מִקְרֶה שֶׁל רֶצַח!

עָלִי-בַּבָּה...

וְאִם יָמוּת חָלִילָה
גֶּבֶר אוֹ אִשָּׁה,
תִּרְקֹד עָלִי-בַּבָּה
חֶבְרָה קָדִישָׁא.

עָלִי-בַּבָּה...

הוֹי, רַבּוֹתַי, הַצִּילוּ!
הַצִּילוּ, סָבְתָא-סַבָּא!
*בְּבֵּית-כִּסֵּא אֲפִלּוּ
שָׁמַעְתִּי עָלִי-בַּבָּה!

עָלִי-בַּבָּה...

לוּ רַק אֶפְשָׁר הָיָה לִי
לְרֶגַע לֹא יוֹתֵר
מִפְּנֵי הָעָלִי-בַּבָּה
מְעַט לְהִסְתַּתֵּר...

עָלִי-בַּבָּה...

וּמַה יִּהְיֶה לְהַבָּא –
נַפְשִׁי כְּבָר מִתְפּוֹצֶצֶת!
שׁוּב פַּעַם עָלִי-בַּבָּה
תָּשִׁיר לָהּ כָּל מִפְלֶצֶת.

עָלִי-בַּבָּה...

נִמְאָס כְּבָר עָלִי-בַּבָּה
בַּחֲלוֹמִי אֶרְאֶנּוּ!
אִמְרוּ נָא, אַדְרַבָּה –
אֵיךְ אֶפָּטֵר מִמֶּנּוּ?!

עָלִי-בַּבָּה...
*******************
הַיּוֹם שָׂרָה הַקְּטַנָּה
נִפָּרֵד בְּצֵאתִי לַמִּלְחָמָה
אֶת הַמְּדִינָה לְכוֹנֵן
מִשְּׁתֵי גְּדוֹת הַיַּרְדֵּן

גִּזְזִי צַמָּתֵךְ
וְחִגְרִי אֶת חֲגוֹרָתֵךְ
חַבְּקִינִי קְחִי מִקְלָע
וְאִתִּי לַשּׁוּרָה!

עֲלֵי בָּרִיקָדוֹת נִפָּגֵשׁ, נִפְגָּשׁ!
עֲלֵי בָּרִיקָדוֹת חֵרוּת נִשָּׂא בְּדָם וָאֵשׁ
רוֹבֶה אֶל רוֹבֶה, קָנֶה יַצְדִיעַ
כַּדּוּר אֶל כַּדּוּר יָרִיעַ
עֲלֵי בָּרִיקָדוֹת, עֲלֵי בָּרִיקָדוֹת נִפָּגֵשׁ!

וְאִם בִּתְלִיָּה
אֶמְסֹר אֶת חַיַּי לָאֻמָּה,
אַל נָא תִּבְכִּי
כָּךְ נִגְזַר גּוֹרָלִי

מְחִי דִּמְעָתֵךְ,
לַחֲצִי הַמִּקְלָע אֶל לִבֵּךְ
בַּחֲרִי לָךְ שֵׁנִי
מֵאַנְשֵׁי גֻּנְדָּתִי

עֲלֵי בָּרִיקָדוֹת...

*******************
עֲלֵי גַּלֵּי יַרְדֵּן
לְאוֹר לְבָנָה בְּהִירָה
שָׁטָה סִירָה קַלָּה
וַאֲנִי בְּתוֹךְ הַסִּירָה.
תָּנוּעַ אַט סִירָתִי
עֲלֵי גַּלִּים נָעִים.
יַרְדֵּן גַּם שָׁמַיִם
מְלֵאִים רָז וּקְסָמִים.

רָזֵי יַרְדֵּן אַאֲזִין,
סִתְרֵי גַּלֵּי אוֹרָה.
שִׁיר גְּאֻלָּה אַקְשִׁיב,
גֻּנְּבָה לִי בְּשׂוֹרָה.
מָלֵא גִּיל הַלֵּב
וְעֵינַי יוֹרְדוֹת דְּמָעוֹת.
דְּמָעוֹת רָעוֹת עוֹבְרוֹת,
דְּמָעוֹת טוֹבוֹת בָּאוֹת.
*******************
עֲלֵי דּוֹן אֵלָה בּוֹדֶדֶת
שָׁחָה עִם הַלַּיִל
נַעֲרָה דּוּמָם נִפְרֶדֶת
מִקּוֹזָק בֶּן-חַיִל.
הוֹיְדָה הוֹיְדָה הוֹיְדָה...

אַל שִׁפְכִי דְּמָעוֹת בְּלִי הֶרֶף,
אַל בְּכִי וָצַעַר!
אַדְמָתֵנוּ אֵשׁ בּוֹעֶרֶת,
הָאוֹיֵב בַּשַּׁעַר.
הוֹיְדָה הוֹיְדָה הוֹיְדָה...
*******************
עֲלֵי עַיִן שׁוֹקֵקָה
גְּמַלַּי אַבְרִיכָה.
יַלְדָּתִי הַחֲבִיבָה
הַשְׁקוֹתָם הִבְטִיחָה.

כַּד מַיִם צוֹנְנִים
הֶעֶלְתָה אֵלֵינוּ.
בּוּז לַמִּתְלוֹנְנִים
עַל טוּב-לֵב בְּנוֹתֵינוּ.
*******************
כָּל הַגְּבָרִים שְׁחֹרֵי זָקָן,
עֵינַיִם אֵשׁ – יָצְאוּ לִלְחֹם!
דַּם הַפּוֹלֵשׁ
לִנְאוֹת הַכְּפָר,
חַם יִתְפַּלֵּשׁ
פֹּה, בֶּעָפָר...

עֲלִי, עֲלִי הָאֵשׁ!
בְּאֵר חָפַרְנוּ – לֹא לַזָּר,
וּפְרִי שְׂדוֹתֵינוּ – לָנוּ בָּר!
רַד עֵיט-הָרִים
עַל הַפְּגָרִים –
שֵׁם לַגְּבָרִים
בַּגִּבּוֹרִים
אֵשׁ!

דּוֹדִי, דּוֹדִי עַז, גַּם כּוֹבֵשׁ
וְלוֹ דּוֹדַי כִּבְעֹר הָאֵשׁ.
יָצָא עִם לֵיל
דּוֹדִי לַקְּרָב,
יָשׁוּב צוֹהֵל –
אֵלַי יִקְרַב...

עֲלִי, עֲלִי הָאֵשׁ!...

בִּנְפֹל אָבִיו, נִשְׁבַּע יַלְדִּי:
"כִּי לֹא נָפַל אָבִי בִּכְדִי!"
קַל עַל רִכְבּוֹ –
וְלִי אֶחָד!
וּבְרַק חַרְבּוֹ
מֵאֵשׁ יִלְהַט...

עֲלִי, עֲלִי הָאֵשׁ!...
*******************
עֶלֶם וְעַלְמָה יָדַעְתִּי,
עֶלֶם ועַלְמָה טוֹבִים.
אִישׁ אֶת רֵעֵהוּ אָהָבוּ
וּבְכָל זֹאת הָיוּ עֲצוּבִים.

*******************
עִם הַלֵּיל סְפִינָה מַפְלֶגֶת
כּוֹכָבִים אָסְפוּ אוֹרָם.
קַבַּרְנִיט נִצָּב לַהֶגֶה
וְעֵינָיו לַיָּם.

שָׁם חוֹף יָם רָחוֹק נִגְלָה לִי
צִי אוֹיֵב נִצָּב מוּלִי
וּסְפִינָה בִּלְתִּי לֵגָאלִית
שָׁטָה בַּגַּלִּים.

קְרָב יְהִי, פְּלָדָה וּנְחֹשֶׁת!
לֵב סַפָּן דּוּמָם יִרְעַד.
שָׁם אָחִיו בְּחוֹל וָחֹשֶׁךְ
עִם מִקְלָע בַּיָּד.
*******************
עִם הַשַּׁחַר, עִם הָאוֹר
נַעֲלֶה אֶל הַר הַמּוֹר.
שִׁיר חָלִיל וּגְדִי נֶחְמָד
לָךְ אָבִיא מִן הַגִּלְעָד,

וְאִם לְמוֹאָב נֵלֵךְ
בָּאַרְנוֹן אֶרְחַץ רַגְלֵךְ;
אִם תִּצְמָאִי לָךְ אֶתֵּן
בַּגָּבִיעַ מֵי יַרְדֵּן.
*******************
כָּל אִישׁ חָרַשׁ חֲרִישׁוֹ
וַיַּעַבְדוּ אַדְמָתָם בְּשָׁלוֹם
וְהָאָרֶץ נָתְנָה יְבוּלָהּ
וְעֵץ הַשָּׂדֶה אֶת פִּרְיוֹ.

זְקֵנִים בָּרְחוֹבוֹת יָשָׁבוּ,
כֻּלָּם עַל טוּב דִּבֵּרוּ.
הַבַּחוּרִים חָבְשׁוּ כָּבוֹד
וַיַּחְגְּרוּ כְּלֵי מִלְחָמָה.
*******************
שִׂישׂוּ וְשִׂמְחוּ בְּעַם ה'
הוֹ שִׂישׂוּ וְשִׂמְחוּ בְּעַם ה'
הוֹ שִׂישׂוּ וְשִׂמְחוּ בְּעַם ה'
אָכֵן עוֹד עַם יִשְׂרָאֵל חַי, עַם יִשְׂרָאֵל חַי

הוֹ מִי בַּגּוֹיִים עַם הַסְּגֻלָּה?
עַם הַסְּגֻלָּה, מִי?
מִקְּצֵה עוֹלָם יֵלֵךְ אֱלֵי גְּאֻלָּה,
אֱלֵי הַגְּאֻלָּה, מִי?

כֵּן, כְּשֶׁבֶת אַחִים
בְּרוּכִים, בְּטוּחִים
אֲהוּבִים, כְּרוּכִים
עַם סְגֻלָּה.
*******************
כּוֹכָב נִצָּת 
רוֹמֵז בַּלָּאט:
הִגִּיעָה עֵת,
לָצֵאת, לָצֵאת.
צְאִי מַלְכָּה,
צְאִי בְּרוּכָה.

נֵצֵא, נָשׁוּב
לִימֵי הַחוֹל.
קָטָן, גָּדוֹל,
לִימֵי הָעֹל.

בְּצַעֲדֵי אַט
יוֹצֵאת שַׁבָּת.
שָׁלוֹם בְּרוּכָה!
שָׁלוֹם מְנוּחָה!
לִפְרִי עָמָל,
הַיּוֹם יְחַל.

נֵצֵא נָשׁוּב...

חוֹרֵשׁ לַנִּיר,
יָשׁוּב בְּשִׁיר -
וְלַסַּדְנָא-
פּוֹעֵל בָּעִיר.
רוֹעֵה צֹאנְךָ
הוֹצֵא מִדִּיר!

נֵצֵא נָשׁוּב...

*******************
פָּרְחָה יוֹנָה לְבָנָה,
בַּתְּכֵלֶת הִפְלִיגָה לָהּ דֹּם,
נִצְּבָה נַעֲרָה קְטַנָּה,
כַּפֶּיהָ פָּרְשָׂה לַמָּרוֹם.

חָלְפָה עָבְרָה הַשָּׁנָה,
שׁוֹקֵעַ הַיּוֹם וְצוֹלֵל.
יוֹנָה, יוֹנָתִי הַלְּבָנָה - 
עַמֵּנוּ מָתַי יִגָּאֵל?


*******************
עִם צָהֳרַיִם
לֵב הוֹלֵם פַּעַם
פָה לָה לָה...

שַׁחַק בַּתְּכֵלֶת
עַיִן צוֹהֶלֶת
לֵב אֶל שְׁנֵיהֶם
אָז רָן בְּתוֹחֶלֶת
פָה לָה לָה...

יוֹם כִּי יָפוּחַ
לֵב לֹא יָנוּחַ
פָה לָה לָה...

שַׁחַק בַּתְּכֵלֶת...
*******************
נֵבֶל מַיִם בַּיָּד, עַל הַשֶּׁכֶם
מַעְדֵּר, מַגְרֵפָה וָסַל –
לְשָׂדוֹת רְחוֹקִים, לֶעָמָל.

מִיָּמִין – הָרִים כְּמִשְׁמֶרֶת,
מֶרְחֲבֵי שְׁדֵמוֹת לְפָנַי,
וְרָנִים בִּי עֶשְׂרִים אֲבִיבַי.

מְנָת חֶלְקִי עַד הַגִּיעַ קִצִּי:
קָמָתֵךְ הַזּוֹהֶרֶת בַּשֶּׁמֶשׁ
וַעֲפַר דְּרָכַיִךְ. אַרְצִי.
*******************
עִם שַׁחַר עוּרָה יֶלֶד חֵן,
אַבָּא יָבוֹא מִיָּד.
עִם לֵיל נִפְתַּל וַיּוּכַל לוֹ
עַל מִשְׁמַרְתּוֹ עָמַד.

סָפוּג טַל-בֹּקֶר הוּא יָבוֹא,
לִבּוֹ עֵר, רַעֲנָן.
הָאוֹר גוֹבֵר, רְאֵה, יַלְדִּי,
תָּרֹן צִפּוֹר בַּגָּן.

הַסְכֵּת, שִׁיר זֶה חָדָשׁ כֻּלּוֹ,
מִזְמוֹר לִבְנֵי הַדְּרוֹר.
עַל סוּס קַל טָס אָבִיךָ שָׁם	
מֵאֵצֶל הַר תָּבוֹר.		

וּלְמַד, יַלְדִּי, שִׁיר-פֶּלֶא זֶה,
שִׁיר דּוֹר כֻּלּוֹ זַכַּאי,
בְּעָמָל וָאוֹן אַרְצוֹ יִגְאַל –
יִפְעַל, יִגְבַּר וָחַי!
*******************
הַשּׁוֹמְרִים הֵם עַם שָׂמֵחַ
אֵין בָּהֶם אָדָם גּוֹנֵחַ
לָה לָה...

סִיסְמָתֵנוּ הַשּׁוֹמְרִית
נְכוֹנוּת לְכָל תַּפְקִיד
לָה לָה...
*******************
עִם שֶׁקֶט לֵיל
קִינַת יְלֵל
קוֹל מַר קוֹבֵל הִשְׁמִיעַ
עִם לֵיל שָׁלֵו
הֵד צְלִיל עָצֵב
הָרוּחַ לִי הֵבִיאָה.

מֵרֹב עַצְבוּת
מֵעֹז-עֱנוּת
בָּאֵבֶל הִתְיַפַּחְתִּי;
עַל הוֹד פְּרָחִים
מִכִּסּוּפִים
אֶת דִּמְעוֹתַי שָׁפַכְתִּי.

יָרֵחַ אוֹר
מֵעִיב לִקְצֹר
לִדְוַי אֵינוֹ זוֹרֵחַ
הַכּוֹכָבִים
מִתְעַמְעֲמִים
אִתִּי לְהִתְיַפֵּחַ.

אֵין קוֹל-חֶדְוָה
צִפּוֹר שָׁרָה
בָּרוֹם אֵינָהּ נִשְׁמַעַת
חַיּוֹת טוֹרְפוֹת
אִתִּי בּוֹכוֹת
סוֹפְדוֹת אִתִּי בַּיַּעַר.
*******************
פְּלָדָה כְּחֻלָּה הֵם הַשָּׁמַיִם
כִּבְשָׁן אָדֹם הוּא לְבָבִי
תִּשָּׂא נַפְשִׁי חֶדְוַת עֵינַיִם
כְּשֵׂאת גּוּפִי אֶת מַכְאוֹבִי

הַיָּד חוֹרֶשֶׁת
הַדָּם גּוֹעֵשׁ
צִבְעֵי הַקֶּשֶׁת
עָלוּ בָּאֵשׁ
אוֹר, אוֹר, אוֹר, אוֹר,
כָּל הָעֵמֶק הוּא שִׁכּוֹר
הַגִּלְבּוֹעַ
מִתְנַשֵּׁק עִם הַתָּבוֹר
הַיָּד חוֹרֶשֶׁת
הַלֵּב יִקְצֹר
מַגַּל הַקֶּשֶׁת
מִי יַעֲצֹר?

כִּי בַּסּוּפָה נָעוּפָה שְׁנֵינוּ
כִּשְׁתֵּי רוּחוֹת זוּ נֶגֶד זוּ
וְכֹה דְּבוּקוֹת כִּזְרוֹעוֹתֵינוּ
עוֹד שׁוּם זְרוֹעוֹת לֹא נֶאֶחְזוּ

הַיָּד חוֹרֶשֶׁת...
*******************
בִּקְעָה עֲמֻקָּה בֵּין הָרִים
זֶהוּ עֵמֶק יִזְרְעֵאל
זוֹרֵם בּוֹ נַחַל קְדוּמִים
עִם בֹּקֶר יָלֵט פָּנָיו עֲרָפֶל.
נִשְׁפָּךְ זֶה הַנַּחַל לַיָּם הַתִּיכוֹן
בַּדֶּרֶךְ מִזֹּקֶן מִשְׁתַּעֵל
מַה זֶּה יְמַלְמְלוּ מֵימֶיךָ?
יַעַן הַנַּחַל וַיִּתְחַלְחַל.

מֵימַי סוֹפְרִים חֵיל סִיסְרָא
הוֹי, מָה רַבּוּ הַחֲלָלִים!
בָּרֶכֶב בָּאוּ אַחֲרָיו
בְּקֶצֶף כִּסּוּם גַּלִּים
וְעַל הַרְרֵי הַגִּלְבּוֹעַ
נָפְלוּ שָׁאוּל וִיהוֹנָתָן
אִתָּם רִבְבוֹת גִּבּוֹרִים
הוֹי, מִי יִמְנֶה אוֹתָם?

בִּקְעָה עֲמֻקָּה בֵּין הָרִים
זֶהוּ עֵמֶק יִזְרְעֵאל
זוֹרֵם בּוֹ נַחַל קְדוּמִים
עִם בֹּקֶר יָלֵט פָּנָיו עֲרָפֶל.
סָבִיב זֶה הָעֵמֶק עֲטֶרֶת,
עֲטֶרֶת הָרִים נִשָּׂאִים
עוֹמְדִים הֵמָּה לְמִשְׁמֶרֶת
עַל זֶה הָעֵמֶק וְנַחַל קְדוּמִים.
*******************
עֵמֶק עֵמֶק עֲבוֹדָה
עֵמֶק עֵמֶק הוֹרָה...

הוֹרָה הוֹרָה עֵמֶק...
*******************
עֲנֵה
כִּי קוֹל הַשִּׁיר חוֹלֵף עוֹבֵר –
עֲנֵה לִי.
עֲנֵה
כִּי צְמָאִי עוֹלֶה גּוֹבֵר
עֲנֵה לִי, עֲנֵה לִי, עֲנֵה לִי.

זֶה קוֹל עַנּוֹת הוּא,
קוֹל עוֹלֶה לָרוֹם,
קוֹל עַנּוֹת וָרֹן!
סֹבּוּ, חוּלוּ! הַמָּחוֹל יִסְעַר
עַל בִּקְעָה וָהַר.

עֲנֵה
כִּי לְבָבִי לְךָ מִזְמוֹר
עֲנֵה לִי.
עֲנֵה
כִּי אַהֲבַי יְפַעֲמוּ
עֲנֵה לִי, עֲנֵה לִי, עֲנֵה לִי.

זֶה קוֹל עַנּוֹת הוּא...

עֲנֵה!
*******************
הִנֵּה יָרֵחַ עַל הַגַּג עוֹלֶה מִנֶּגֶד
וּבַחַלּוֹן מִמּוּל יַלְדָּה וְזוּג צַמּוֹת
מַה, הִתְאַהַבְתָּ?
כַּנִּרְאֶה.
"חַיּוֹת הַנֶּגֶב"...
אֲבָל תָּבִינִי שֶּׁקָּשֶׁה סְתָם לַעֲמֹד
אֶל תִּתְבַּלְבֵּל, בְּבַקָּשָׁה, אַתָּה מֵאֶבֶן,
וְלַעֲמֹד מוּל הַכִּכָּר זֶה תַּפְקִידְךָ
אַךְ תַּאֲרִי לָךְ, אַתְּ לְפֶתַע מִתְאַהֶבֶת...
זֶה כְּבָר קָרָה לִי...
מַה, עִם יוֹסְקֶ'ה?
לֹא, אִתְּךָ ...
הַיּוֹם הִיא אֶבֶן, הַיּוֹם הוּא פֶּסֶל,
אֲבָל הַזּוּג שָׁם בַּמִּרְפֶּסֶת,
אִם אַךְ רוֹאִים אוֹתוֹ פִּתְאֹם –
מִיָּד הַלֵּב מַתְחִיל לִפְעֹם...

זֶה הַכֹּל עִנְיָן שֶׁל אֹפִי
אַל תִּשְׁכַּח, אַל תִּשְׁכַּח,
זֶה הַכֹּל עִנְיָן שֶׁל אֹפִי,
שֶׁקִּבַּלְנוּ בַּפַּלְמָ"ח.

אַךְ שׁוֹמְעִים הַפִילוֹסוֹפִים
וּבוֹדְקִים בַּמִּיקְרוֹסְקוֹפִּים
וּמוֹצְאִים שֶׁזֶּהוּ אֹפִי
קְצָת קָשֶׁה וּמְסֻכָּן.
וְהַיּוֹם הִנָּהּ נִצֶּבֶת
כִּי הָפְכוּ אוֹתָהּ לְאֶבֶן
אַךְ הָאֹפִי עַז פִּי שֶׁבַע
בַּלְּבָבוֹת נִשְׁאַר אֵיתָן
זֶה הַכֹּל עִנְיָן שֶׁל אֹפִי, כַּמּוּבָן, כַּמּוּבָן,
הוּא אַף פַּעַם לְשִׁנּוּי אֵינוֹ נִתָּן!

אַח, לוּ הָיָה לִי גִּ'יפּ הָיִיתִי אָז עוֹבֶרֶת
בְּכָל מָקוֹם שֶׁשָּׁם דָּהַרְנוּ עִם הַגְּדוּד
"וְאַל תִּסַּע כָּל כָּךְ מַהֵר", הָיִית אוֹמֶרֶת...
עֲזֹב שְׁטֻיּוֹת!
תָּמִיד אָמַרְתִּי שֶׁזֹּאת שְׁטוּת...
עַכְשָׁו אוֹתָנוּ כִּפְסָלִים הִצִּיבוּ כָּכָה,
וּכְמוֹ אֶבֶן בַּחוּצוֹת... אַךְ מַעֲלֵישׁ!
גַּם זֶה אֲשֶׁר הִצִּיב אוֹתָנוּ אַל יִשְׁכָּחָה
כִּי עוֹד הָאֹפִי פֹּה נִשְׁאַר חָמֵשׁ חָמֵשׁ!
הַיּוֹם הוּא פֶּסֶל, הַיּוֹם הִיא אֶבֶן,
וּבַכִּכָּר הִנָּהּ נִצֶּבֶת,
אַךְ לַכִּנּוּס, תִּרְאוּ, אַחִים,
תִּרְאוּ אֵיךְ גַּם פְּסָלִים הוֹלְכִים!

זֶה הַכֹּל...

הַיּוֹם הֵצַצְתִּי לָעִתּוֹן, אַח, אֵיזֶה פַּחַד...
זֶה לֹא נוֹרָא, הַנִּצָּחוֹן הוּא כְּבָר מֻבְטָח
אֶת חֲכְמָה גְּדוֹלָה, אֲבָל מָטוֹס הַדַּחַף!
אָז כַּנִּרְאֶה שֶׁיִּקְרְאוּ שׁוּב לַפַּלְמָ"ח
כְּבָר שָׁכְחוּ...
אֲבָל אֲנַחְנוּ לֹא שָׁכַחְנוּ,
וְשׁוּב נֵלֵךְ אִתּוֹ, יַא-שֵׁיךְ, לְכָל מָקוֹם!
אִם אַתְּ תֵּלְכִי אֲזַי בָּרוּר שֶׁכְּבָר נִצַּחְנוּ
חַכֵּה, תִּצְחַק עַל הַיַּרְדֵּן לְכָל אָרְכּוֹ...
הַיּוֹם הוּא אֶבֶן, הַיּוֹם הִיא פֶּסֶל
אֲבָל אִם רוּחַ פֹּה נִכְנֶסֶת –
אָז גַּם הָאֶבֶן, כְּשֶׁנָּחוּץ
אֶל הַקְּרָבוֹת תֵּדַע לָרוּץ!

זֶה הַכֹּל...
*******************
לְאָן תָּעוּף, לְאָן תִּדְאֶה
עָנָן שָׁחֹר כָּל-כָּךְ?
נָא הַגִּידָה לִי, הַגִּידָה
מִי יִרְדֹּף אוֹתְךָ כָּל-כָּךְ?

אִם נָשָׂאתָ בִּכְנָפֶיךָ
גֶּשֶׁם מֵי בְּרָכָה
תֵּעָצֵר נָא, בּוֹא אַךְ רֶגַע,
שְׁפֹךְ אוֹתָם, אָנָּא, שְׁפֹכָה.
*******************
עֵץ בּוֹדֵד לְיַד הַמַּעְיָן נִצָּב
זַךְ הָעַיִן, יֶהֱמֶה, יִשְׁלַו
עִם נְטוֹת צִלְלֵי עַרְבִית אֲדַמְדַּמִּים
אוֹר חַמָּה יִמּוֹג מִן הֶהָרִים
*******************
הַלֵּיל חֲלוֹם חָלַמְתִּי
יָצוּק בּוֹ עֶצֶב רַב
הִנֵּה עוֹלֶה, צוֹמֵחַ
בְּגַּן עֵצַי הֲדַס.

הָפַךְ הַגַּן שְׂדֵה מָוֶת
לְקֶבֶר עֲרֻגָּה.
הָעֵץ הִשִּׁיר עָלֵהוּ
בְּעֶצֶב וּבְתוּגָה.

אֶת הַצִּיצִים אָסַפְתִּי
לִכְלִי זָהָב יָקָר;
פִּתְאוֹם נָפַל לָאָרֶץ
וְלִרְסִיסִים נִשְׁבַּר.

פְּנִינִים נָטְפוּ מִמֶּנוּ
הֶאְדִּימוּ לְעֵינַי.
חֲלוֹם זֶה מִי יִפְתֹּר לִי –
דּוֹדִי, הֲעוֹדְךָ חַי?
*******************
עֵץ הָרִמּוֹן נָתַן רֵיחוֹ
בֵּין יָם-הַמֶּלַח לִירִיחוֹ.
שָׁב, חוֹמָתִי, גְּדוּדֵךְ מִנְּדוֹד,
שָׁב, תַּמָּתִי, דּוֹדֵךְ מִדּוֹד.

אוֹצְרוֹת אוֹפִיר וּצְרִי גִּלְעָד
רֶכֶב מִצְרַיִם שָׁלַלְתִּי לָךְ, בַּת.
אֶלֶף הַזֶּמֶר אֶתְלֶה לָךְ מָגֵן
מִן הַיְּאוֹר עַד הַיַּרְדֵּן.

אַתְּ כְּלוּלָה מִכָּל כַּלּוֹת,
אַתְּ דְּגוּלָה כַּנִּדְגָּלוֹת
שְׁתַּיִם עֵינַיִךְ כִּשְׁתַּיִם יוֹנִים
וְקוֹל-קוֹלֵךְ פַּעֲמוֹנִים.

לָךְ הַתְּרוּעוֹת, לָךְ הַזֵּרִים,
לָךְ כָּל שִׁלְטֵי הַגִּבּוֹרִים,
מַה לִּי חֵיל אֶלֶף וּמָה רְבָבָה?
לְבָבִי מֵת מֵאַהֲבָה.

שָׁב אֶל הַקֶּשֶׁת, שָׁב הַחֵץ,
שָׁב הָרִמּוֹן אֶל רֹאשׁ הָעֵץ.
לָךְ וְאֵלַיִךְ הַחַיִל יוֹחֵל,
בּוֹאִי כַּלָּה, כִּי רַד הַלֵּיל.

לָךְ הַתְּרוּעוֹת, לָךְ הַזֵּרִים,
לָךְ כָּל שִׁלְטֵי הַגִּבּוֹרִים,
מַה לִי חֵיל אֶלֶף וּמַה רְבָבָה?
לְבָבִי מֵת מֵאַהֲבָה.
*******************
עֵץ-חַיִּים הִיא לַמַּחֲזִיקִים בָּהּ
וְתֹמְכֶיהָ מְאֻשָּׁר.
אֹרֶךְ יָמִים בִּימִינָהּ
בִּשְׂמֹאולָהּ עֹשֶׁר וְכָבוֹד.
דְּרָכֶיהָ דַרְכֵי-נֹעַם
וְכָל-נְתִיבוֹתֶיהָ שָׁלוֹם.
ה' חָפֵץ לְמַעַן צִדְקוֹ;
יַגְדִּיל תּוֹרָה וְיַאְדִּיר.
*******************
עֵץ נָטַעְתִּי 
בְּחַג הָאִילָן
עֵץ נָטַעְתִּי
בְּגַנִּי הַקָּטָן
וְגָחַנְתִּי לָאֲדָמָה
וְאָמַרְתִּי בִּדְמָמָה
כָּךְ:
אֲנִי וְאַתְּ 
קְשׁוּרִים לָעַד
בַּנֶּטַע הָרַךְ
יִגְדַּל וְיִצְמַח.

*******************
עֲצֵי שִׁטִּים עוֹמְדִים...
לָה לָה...
לַ-לָה...
*******************
עֲקַבְיָה בֶּן מַהֲלַלְאֵל אוֹמֵר
(מַה הוּא אוֹמֵר?)
עֲקַבְיָה בֶּן מַהֲלַלְאֵל אוֹמֵר:
הִסְתַּכֵּל בִּשְׁלֹשָׁה דְּבָרִים
וְאֵין אַתָּה בָּא לִידֵי עֲבֵרָה:
דַּע מֵאַיִן בָּאתָ, וּלְאָן אַתָּה הוֹלֵךְ,
וְלִפְנֵי מִי אַתָּה עָתִיד לִתֵּן דִּין וְחֶשְׁבּוֹן.
מֵאַיִן בָּאתָ? בָּאתָ מִטִּפָּה סְרוּחָה;
וּלְאָן אַתָּה הוֹלֵךְ? לִמְקוֹם עָפָר וְרִמָּה וְתוֹלֵעָה.
וְלִפְנֵי מִי אַתָּה עָתִיד לִתֵּן דִּין וְחֶשְׁבּוֹן?
לִפְנֵי מֶלֶךְ מַלְכֵי הַמְּלָכִים, הַקָּדוֹשׁ בָּרוּךְ הוּא.
*******************
בֵּן לוּ הָיָה לִי! יֶלֶד קָטָן,
שְׁחֹר תַּלְתַּלִים וְנָבוֹן.
לֶאֱחֹז בְּיָדוֹ וְלִפְסֹעַ לְאַט
בִּשְׁבִילֵי הַגָּן.
יֶלֶד.
קָטָן.

אוּרִי אֶקְרָא לוֹ, אוּרִי שֶׁלִּי!
רַךְ וְצָלוּל הוּא הַשֵּׁם הַקָּצָר.
רְסִיס נְהָרָה.
לְיַלְדִּי הַשְּׁחַרְחַר
"אוּרִי!" –
אֶקְרָא!

עוֹד אֶתְמַרְמֵר כְּרָחֵל הָאֵם.
עוֹד אֶתְפַּלֵּל כְּחַנָּה בְּשִׁילֹה.
עוֹד אֲחַכֶּה
לוֹ.
*******************
בֵּן לוּ הָיָה לִי! יֶלֶד קָטָן,
שְׁחֹר תַּלְתַּלִים וְנָבוֹן.
לֶאֱחֹז בְּיָדוֹ וְלִפְסֹעַ לְאַט
בִּשְׁבִילֵי הַגָּן.
יֶלֶד.
קָטָן.

אוּרִי אֶקְרָא לוֹ, אוּרִי שֶׁלִּי!
רַךְ וְצָלוּל הוּא הַשֵּׁם הַקָּצָר.
רְסִיס נְהָרָה.
לְיַלְדִּי הַשְּׁחַרְחַר
"אוּרִי!" –
אֶקְרָא!

עוֹד אֶתְמַרְמֵר כְּרָחֵל הָאֵם.
עוֹד אֶתְפַּלֵּל כְּחַנָּה בְּשִׁילֹה.
עוֹד אֲחַכֶּה
לוֹ.
*******************
כָּבָה הַשֶּׁמֶשׁ שֶׁיָּקַד,
בְּצֵל קוֹדֵר הָרֵי-גִּלְעָד,
וּבַמּוֹרָד
חֲלִיל רוֹעֶה,
חֲלִיל רוֹעֶה בָּדָד עָלָה.

עֶדְרֵי הַצֹּאן וְהַבָּקָר
יָרְדוּ, גָּלְשׁוּ מֵעַל הָהָר.
שָׁאַר רַק צְלִיל
רַק צְלִיל חָלִיל
רַק צְלִיל אַחַר הַהֲמֻלָּה.

הַגַּיְא קוֹדֵר וּמְעֻרְפָּל,
וְרוּחַ עַז נוֹשֵׁב מֵעַל.
הַרְחֵק שׁוּעָל
יֵילִיל גַּלְמוּד
גַּלְמוּד נִבְהָל בַּאֲפֵלָה.
*******************
צְלָלִים יָרְדוּ, נָטוּ עַל גְּבָעוֹת
וְהַצֹּאן יֶהֱמֶה.
חֲלִיל רוֹעֶה יָעִיז עֲדָרִים.

טְלָלִים לִטְּפוּ לַצֹּאן הַבָּאוֹת,
וְהַהֵד יַעֲנֶה "הֵי, הֵי"
לְקוֹל קְרִיאַת שׁוֹמְרִים.

וְהָעֶרֶב, שְׁכוּר טְלָלִים וְרֵיחוֹת קְסָמִים
יָרַד עֲלֵי כְּפָר
עִם יְלֵל שׁוּעָלִים וְתַנִּים קְטַנִּים בָּאֲפָר.

שִׁבֳּלִים כָּרְעוּ דּוּמָם לַשָּׂדוֹת
וּדְכִי פְּלָגִים
רָקַם אַגָּדוֹת עֲלֵי אֲמִירִים.

מִשְׁעוֹלִים כָּלְאוּ קִצָּם בַּשָּׂדוֹת
וֶאֱלֵי אֳפָקִים נָשָׂא עֲרָפֶל
קוֹלוֹת טְמִירִים.

וְהָעֶרֶב...
*******************
עַל הַכַּר הַצַּח מֻנָּח רֹאשֵׁךְ, יַלְדָּתִי
מַהֵר חוֹלֵף לוֹ לַיְלָה זֶה וְעוֹבֵר
אֶל אֲהוּב לִבָּהּ מָחָר הוֹלֶכֶת בִּתִּי
כִּי בּוֹ הֵן לְבָבָהּ בּוֹחֵר

אִמָּא'לֶה, שֶׁרַק אֶתְמוֹל
לְרֹאשֵׁךְ עָנְדָה לָרִאשׁוֹנָה אֶת הַסֶּרֶט
הִיא עַכְשָׁו בּוֹכָה בְּלִי קוֹל
כְּשֶׁשִּׂמְלַת כְּלוּלוֹת לָךְ הִיא תּוֹפֶרֶת

הַי, לַי, לַי, לַי, לַי, לַי, לַי
כָּךְ חָלוֹף חוֹלֵף הַזְּמַן וְעוֹבֵר
הַי, לַי, לַי, לַי, לַי, לַי, לַי
אִמָּא לָךְ תְּזַמֵּר

נוּמִי, נוּמִי, נוּמִי, עַיִן עִצְמִי,
עָלַיִךְ כְּתָמִיד הֵן אִמָּא תִּשְׁמֹר
כִּי אֶצְלָהּ תָּמִיד קְטַנְטֹנֶת תִּשָּׁאֲרִי
וְכָךְ אוֹתָךְ תָּמִיד תִּזְכֹּר

אִמָּא'לֶה שֶׁרַק אֶתְמוֹל...


*******************
מַה נָּאֶה הוּא עֶרֶב מַאי:
רוּחַ כֹּה לוֹטֶפֶת,
גַּם הָהָר וְגַם הַגַּיְא
כְּבָר עוֹנְדִים טוֹטֶפֶת,
פְּרִי וָפֶרַח עַל הָעֵץ,
כָּל צִפּוֹר תַּרְבֶּה צַיֵּץ,
לֵב אָדָם עוֹלֵץ.
*******************
עֶרֶב רַד, לַיְלָה אַט
רִשְׁרְשׁוּ דְּשָׁאִים בַּכַּר
הָעֵצִים נָתְנוּ צִלָּם
עֲרָבָה רוֹגַעַת
וְשִׁירָה בּוֹקַעַת
וְעָגוּם קוֹלָם

בַּמּוֹרָד סוּס יָרַד
עֶלֶם עַל גַּבּוֹ רָכַב
וְלִבּוֹ עָצוּב עָלָיו
זֶה מִכְּבָר הָלַךְ לוֹ
נַעֲרָה עָזַב לוֹ
וּמֵאָז לֹא שָׁב
*******************
אֶת הָאָבָק מִכָּל פִּנָּה נָסִיר לִכְבוֹד שַׁבָּת.
עַל הַקִּיר תְּמוּנָה יָפָה נִתְלֶה לִכְבוֹד שַׁבָּת.
לַבֻּבָּה שִׂמְלָה נְקִיָּה נַלְבִּישׁ לִכְבוֹד שַׁבָּת.
שַׁבָּת שָׁלוֹם, שַׁבָּת שָׁלוֹם,
מְנוּחָה וְשִׂמְחָה הַיּוֹם.

מִטָּה לְבָנָה לַבֻּבָּה נַצִּיעַ לִכְבוֹד שַׁבָּת.
נֵר קָטָן בַּמְּנוֹרָה נָכִין לִכְבוֹד שַׁבָּת.
שִׁיר מְנוּחָה וְשִׂמְחָה נָשִׁיר לִכְבוֹד שַׁבָּת.
שַׁבָּת שָׁלוֹם, שַׁבָּת שָׁלוֹם,
מְנוּחָה וְשִׂמְחָה הַיּוֹם. 

*******************
עֶרֶב שַׁח עַל פִּי הַבְּאֵר
עוּרִי, בַּת, מַלְּאִי כַּד!
אוֹר חַמָּה נוֹטֵף, עוֹבֵר
דְּמִי הָרִים סוֹדוֹת לִי חָד.

מַה לָּךְ, בַּת, יִרְעַד כַּדֵּךְ,
וְעֵינַיִךְ כִּבְאֵר לִי?
כְּטָלֶה חָמְקָה יָדֵךְ –
מֵעֶדְרֵי לְבָבִי...
*******************
עֲרָבָה פָּרְשָׂה כְּנָפַיִם
לַיְלָה רַד אֶל הַדְּמָמָה,
הֶאֱדִימוּ הַשָּׁמַיִם
וְהִשְׁחִירָה אֲדָמָה.

אֲרֻכָּה מְאוֹד הַדֶּרֶךְ,
עֲצוּבִים שִׁירֵי הַלַּיִל.
עִם הָרוּחַ יַחַד מְזַמֶּרֶת
שַׁיָּרַת אַנְשֵׁי הַחַיִל.

פָּרָשִׁים גּוֹלְשִׁים בְּדַהַר,
מִתְחַלְחֶלֶת עֲרָבָה.
אֶל אַרְצֵנוּ גָּח הַסַּעַר
לְהַשְׁמִיד הָאַהֲבָה.

אֲרֻכָּה מְאוֹד הַדֶּרֶךְ...
*******************
עֲרָבִי זָקֵן
צוֹלֵעַ וּמִסְכֵּן
הִתְחַתֵּן עִם עֲרָבִיָּה
צוֹלַעַת וּמִסְכֵּנָה

נוֹלְדוּ לָהֶם בָּנִים
צוֹלְעִים וּמִסְכֵּנִים
נוֹלְדוּ לָהֶם בָּנִים צוֹלְעִים
צוֹלְעִים וּמִסְכֵּנִים
*******************
עֲרָבִי זָקֵן
צוֹלֵעַ וּמִסְכֵּן
הִתְחַתֵּן עִם עַרְבִיָּה
צוֹלַעַת וּמִסְכֵּנָה

נוֹלַד לָהֶם בֵּן
צוֹלֵעַ וּמִסְכֵּן
הִתְחַתֵּן עִם עַרְבִיָּה
צוֹלַעַת וּמִסְכֵּנָה.
*******************
עֲרָבִי שְׂתוּם עַיִן
מָשַׁךְ לַחֲמוֹר בַּזָּנָב
*******************
אַט מְצַלְצֵל פַּעֲמוֹן עַרְבִית,
חֶרֶשׁ עוֹנֶה לוֹ בַּיַּעַר הֵד.
תַּחַת הָאֹרֶן רֹאשׁוֹ מְנַדְנֵד –
פֶּרַח הַפַּעֲמוֹנִית.

תְּכֹל עֵינַיִם נוּגֶה וְחוֹלֵם;
הוּא לֹא יָזוּז עִם שְׁרַב צָהֳרַיִם
וְיִתְעוֹרֵר עִם רוּחוֹת בֵּין עַרְבַּיִם –
אַט מְצַלְצֵל פַּעֲמוֹן עַרְבִית.

עוֹד לֹא אָדְמוּ שְׁמֵי מַעֲרָב,
עוֹד בַּחֹרְשָׁה צְלִיל קֶסֶם רוֹעֵד.
תַּם יוֹם הַקַּיִץ, הֵן מְזַמֵּר שִׁיר –
אַגָּדַת אָבִיב.
תַּם יוֹם הַקַּיִץ, הֵן מְזַמֵּר שִׁיר –
אַגָּדַת אָבִיב.
*******************
עַרְפִלִּים, עַרְפִלִּים, עַרְפִלַּיִם
הוֹי שָׂדוֹת, הוֹי שָׂדוֹת שֶׁבַּמֶּרְחָב
צָעֲדוּ אֱלֵי קְרָב פַּרְטִיזָנִים
מוּל אוֹיֵב הַדָּמִים הַנּוֹרָא.
*******************
עֲרָפֶל עַרְפִלִּי שֶׁגִּדְּלַנִי
בַּמּוֹלֶדֶת עַל נִיר וּמִרְעֶה.
בַּשּׁוּרוֹת הִתְיַצְּבוּ פַּרְטִיזָנִים
הֵם יַפְלִיגוּ לִקְרַאת הַשּׂוֹנֵא.

הוֹי, חַכּוּ לִבְשׂוֹרָה מְנַחֶמֶת
מִבְּנֵי בָּתֵּיהֶם נִפְרְדוּ
וּבְדֶרֶךְ סְמוֹלֶנְסְק הַנּוֹשֶׁנֶת
נִפְגְּשׁוּ עִם אֻשְׁפִּיז לֹא קָרוּא.

מִיָּדַי לֹא יֶחֱמַק מִי זֻמַּן לִי
אֶל בֵּיתוֹ לֹא יָשׁוּב הַנָּכְרִי.
עֲרָפֶל עַרְפִלִּי שֶׁגִּדְּלַנִי
הוּא עַרְבוֹת הַמּוֹלֶדֶת שֶׁלִּי.
*******************
אֶצְבָּעוֹת לִי עֶשֶׂר יֵשׁ,
כָּל דָּבָר בּוֹנוֹת הֵן:
שׁוֹבָךְ וְיוֹנִים בּוֹ שֵׁש –
גּור גּוּר גּוּר הוֹמוֹת הֵן.

הִנֵּה בַּיִת מַה קָּטָן
בּוֹ כִּסֵּא וְגַם שֻׁלְחָן;
מִשְׁקָפַיִם עֲגֻלִּים
לִי בִּקְצֵה הַחֹטֶם.

אֶצְבָּעוֹת לִי עֶשֶׂר יֵשׁ
וְהַכֹּל יוֹדְעוֹת הֵן:
לְצַיֵּר וּלְקַשְׁקֵשׁ,
גַּם בַּתֹּף מַכּוֹת הֵן.

אֲבָל אוֹי לְיֶלֶד רַע:
אֶצְבַּע "נוּ נוּ נוּ" עוֹשָׂה,
בֹּהֶן – בְּרֹגֶז אֶצְבָּעוֹת,
זֶרֶת – מִתְפַּיְּסוֹת הֵן.
*******************
עֲשָׂרָה בַּקְבּוּקִים תְּלוּיִים עַל הָעֵץ
אֲבָל אִם בְּמִקְרֶה אֶחָד יִתְפּוֹצֵץ –
תִּשְׁעָה בַּקְבּוּקִים תְּלוּיִים עַל הָעֵץ.

תִּשְׁעָה בַּקְבּוּקִים תְּלוּיִים עַל הָעֵץ
אֲבָל אִם בְּמִקְרֶה אֶחָד יִתְפּוֹצֵץ –
שְׁמוֹנָה בַּקְבּוּקִים תְּלוּיִים עַל הָעֵץ.

[...]

בַּקְבּוּק אֶחָד תָּלוּי עַל הָעֵץ
אֲבָל אִם בְּמִקְרֶה אֶחָד יִתְוַסֵּף –
שְׁנֵי בַּקְבּוּקִים תְּלוּיִים עַל הָעֵץ.

שְׁנֵי בַּקְבּוּקִים תְּלוּיִים עַל הָעֵץ
אֲבָל אִם בְּמִקְרֶה אֶחָד יִתְוַסֵּף –
שְׁלֹשָׁה בַּקְבּוּקִים תְּלוּיִים עַל הָעֵץ.

[...]
*******************
הזמירים:
- עֲשָׂרָה זְמִירִים, זְמִירִים קְטַנִּים, 
לְאֶרֶץ-יִשְׂרָאֵל עָבַרְנוּ;
צָדוּ יְלָדִים אֶת-הָאֶחָד,
וְרַק תִּשְׁעָה נִשְׁאַרְנוּ.

מקהלה:
הוֹי, מִיַּעַר, מֵאוֹר שֶׁמֶשׁ, 
מִיַּעַר מָלֵא כָּל-טוּב, 
לֻקַּח זָמִיר קָטָן, יָפֶה, 
וְהוּשַׂם בִּכְלוּב.

הזמירים:
- טְרִילִי, לִילִי, לִילִי,
לִילִי, לִילִי, לִילִי, לִי,

מקהלה:
- לֻקַּח זָמִיר קָטָן, יָפֶה, 
וְהוּשַׂם בִּכְלוּב.

הזמירים:
- תִּשְׁעָה זְמִירִים, זְמִירִים קְטַנִּים, 
לְאֶרֶץ-יִשְׂרָאֵל עָבַרְנוּ;
צָדוּ יְלָדִים אֶת-הָאֶחָד,
וְרַק שְׁמוֹנָה נִשְׁאַרְנוּ.

מקהלה:
הוֹי, מִיַּעַר, מֵאוֹר שֶׁמֶשׁ, 
מִיַּעַר מָלֵא כָּל-טוּב, 
לֻקַּח זָמִיר קָטָן, יָפֶה, 
וְהוּשַׂם בִּכְלוּב.

הזמירים:
- טְרִילִי, לִילִי, לִילִי,
לִילִי, לִילִי, לִילִי, לִי,

המקהלה:
- לֻקַּח זָמִיר קָטָן, יָפֶה, 
וְהוּשַׂם בִּכְלוּב.

הזמירים:
- שְׁמוֹנָה זְמִירִים, זְמִירִים קְטַנִּים, 
לְאֶרֶץ-יִשְׂרָאֵל עָבַרְנוּ;
צָדוּ יְלָדִים אֶת-הָאֶחָד,
וְרַק שִׁבְעָה נִשְׁאַרְנוּ.

מקהלה:
הוֹי, מִיַּעַר, מֵאוֹר שֶׁמֶשׁ, 
מִיַּעַר מָלֵא כָּל-טוּב, 
לֻקַּח זָמִיר קָטָן, יָפֶה, 
וְהוּשַׂם בִּכְלוּב.

הזמירים: 
- טְרִילִי, לִילִי, לִילִי,
לִילִי, לִילִי, לִילִי, לִי,

המקהלה:
- לֻקַּח זָמִיר קָטָן, יָפֶה, 
וְהוּשַׂם בִּכְלוּב.

הזמירים:
- שְׁנַיִם זְמִירִים, זְמִירִים קְטַנִּים, 
לְאֶרֶץ-יִשְׂרָאֵל עָבַרְנוּ;
צָדוּ יְלָדִים אֶת-הָאֶחָד,
וְרַק אֶחָד נִשְׁאַרְתִּי.


מקהלה:
הוֹי, מִיַּעַר, מֵאוֹר שֶׁמֶשׁ, 
מִיַּעַר מָלֵא כָּל-טוּב, 
לֻקַּח זָמִיר קָטָן, יָפֶה, 
וְהוּשַׂם בִּכְלוּב.

הזמירים: 
- טְרִילִי, לִילִי, לִילִי,
לִילִי, לִילִי, לִילִי, לִי,

המקהלה:
- לֻקַּח זָמִיר קָטָן, יָפֶה, 
וְהוּשַׂם בִּכְלוּב.

מקהלה:
- בָּא הָאָבִיב, קַרְנִי-הַשֶּׁמֶשׁ
אוֹר וְחֹם שָׁלְחוּ;
רַחֲמוּ יְלָדִים עַל הַזְּמִירִים, 
וְאֶת הַכְּלוּב פִּתְחוּ.

הוֹי עוּפוּ זְמִירִים טוֹבִים, 
עוּפוּ מִן-הַכְּלוּב, 
אֶל-יַעַר, אֶל-אוֹר שֶׁמֶשׁ, 
אֶל-יַעַר מָלֵא כָּל-טוּב.

המקהלה והזמירים:
טְרִילִי, לִילִי, לִילִי, 
לִילִי, לִילִי, לִילִי, לִי
טְרִילִי, לִילִי, לִילִי
לִילִי, לִילִי, לִילִי, לִי!


*******************
אַלְפַּיִם שְׁנוֹת עָפָר
יָכֹלְנוּ לַמִּדְבָּר,
שִׁבְעִים אֶל מוּל יָחִיד
יָכֹלְנוּ לַמַּשְׁחִית.

קַו-לָקָו וְאוֹת לְאוֹת
בָּנִינוּ זֹאת, עָשִׂינוּ זֹאת
יָכֹלְנוּ זֹאת, זִקְנָה וּנְעוּרִים,
וְלֹא נִמְעַד וְלֹא נִמּוֹט - 
עֶשְׂרִים שָׁנָה עָשִׂינוּ זֹאת
נָרִים, נַשִּׁיקָה כּוֹס לְעוֹד עֶשְׂרִים!

אַלְפַּיִם שְׁנוֹת עָפָר

קַו-לָקָו וְאוֹת לְאוֹת...

אַלְפַּיִם שְׁנוֹת עָפָר
אֶתְמוֹל חוֹבֵק מָחָר

*******************
עֶשְׂרִים וְאַחַת
עֶשְׂרִים וּשְׁתַּיִם
עֶשְׂרִים וְשָׁלוֹשׁ, אַרְבַּע, חָמֵשׁ וָשֵׁשׁ
עֶשְׂרִים וְשֶׁבַע
עֶשְׂרִים וּשְׁמוֹנֶה
עֶשְׂרִים וְתֵשַׁע
שְׁלֹשִׁים!

שְׁלֹשִׁים וְאַחַת
שְׁלֹשִׁים וּשְׁתַּיִם
שְׁלֹשִׁים וְשָׁלוֹשׁ, אַרְבַּע, חָמֵשׁ וָשֵׁשׁ
שְׁלֹשִׁים וְשֶׁבַע
שְׁלֹשִׁים וּשְׁמוֹנֶה
שְׁלֹשִׁים וְתֵשַׁע
אַרְבָּעִים!

שְׁלֹשִׁים וְתֵשַׁע
שְׁלֹשִׁים וּשְׁמוֹנֶה
שְׁלֹשִׁים וְשֶׁבַע, שֵׁשׁ, חָמֵשׁ וְאַרְבַּע
שְׁלֹשִׁים וְשָׁלוֹשׁ
שְׁלֹשִׁים וּשְׁתַּיִם
שְׁלֹשִׁים וְאַחַת
שְׁלֹשִׁים!

עֶשְׂרִים וְתֵשַׁע
עֶשְׂרִים וּשְׁמוֹנֶה
עֶשְׂרִים וְשֶׁבַע, שֵׁשׁ, חָמֵשׁ וְאַרְבַּע
עֶשְׂרִים וְשָׁלוֹשׁ
עֶשְׂרִים וּשְׁתַּיִם
עֶשְׂרִים וְאַחַת
עֶשְׂרִים!
*******************
עֵת דּוֹדִים כַּלָּה
בּוֹאִי לְגַנִּי
פָּרְחָה הַגֶּפֶן
הֵנֵץ רִמּוֹנִי


*******************
עֵת הַחֹרֶף נָס מֵעַל אַרְצֵנוּ
יַעֲטוּנוּ עַנְנֵי סוּפָה
עֲנָנִים יִסּוֹגוּ, עֲנָנִים יִמּוֹגוּ
הַשָּׁמַיִם שׁוּב שְׁטוּפֵי אוֹרָה

__________________
__________________
עֵת בָּנוֹת תֵּצֵאנָה, יָפָתִי תִּרְאֶינָה
שִׁירוּ לָהּ בְּטֶרֶם אוֹר יָהֵל

[נשמח לקבל את החסר]
*******************
מִי בַּמַּעְדֵּר וּמִי בָּאֵת
הַיּוֹם נֵצֵא כִּי בָּאָה עֵת
עֵת עֵת לָטַעַת
וְתֶּחֱזַק הַיָּד
הַיּוֹם חֲמִשָּׁה עָשָׂר בִּשְׁבָט

מִי בַּגַּיְא וּמִי בָּהָר
נִטַּע שָׁקֵד, חָרוּב, תָּמָר
עֵת עֵת לָטַעַת
וְתֶּחֱזַק הַיָּד
הַיּוֹם חֲמִשָּׁה עָשָׂר בִּשְׁבָט

*******************
עֵת נִצְעָדָה צַעַד אֶל צַעַד
וּבַשִּׁיר נִתֵּן קוֹלֵנוּ
הֵד הָרִים עוֹנֶה סְבִיבֵנוּ
הֵד הָרִים עוֹנֶה סְבִיבֵנוּ
[...]
*******************
עֵת קָצִיר, עֵת קָצִיר
עֵת קָצִיר הִגִּיעַ!
לַשָּׂדֶה בְּגִיל וָשִׁיר
עֵת קָצִיר הִגִּיעַ!
קוֹל שִׂמְחָה, קוֹל שָׂשׂוֹן
עֵת קָצִיר הִגִּיעַ!
עֵת לָשִׁיר, עֵת לָרֹן
עֵת קָצִיר הִגִּיעַ!
*******************
עָתִיד יָפֶה מַזְהִיר, 
‏לָנוּ מִן הַשְּׁחוֹר מֵאִיר.
נֵצֵאָה בִּסְעָרָה,
‏נֵצֵאָה לְאוֹרָהּ. 
‏
הִתְחַלְנוּ בַּמִּפְעָל,
בָּאנוּ אַךְ לִידֵי עָמָל,
נַעֲבֹד בְּאֵת, מַכּוּשׁ, 
הָלְאָה הַיֵּאוּשׁ! 
‏
הִתְחַלְנוּ בַּמִּפְעָל,
בָּאנוּ אַךְ לִידֵי עָמָל,
נַעֲבֹד בְּאֵת, מַכּוּשׁ, 
הָלְאָה הַיֵּאוּשׁ!
*******************
יִשְׁטְפוּ פַּלְגֵי הַדְּמָעוֹת
מֵעֵינֵי כָּל בְּנֵי הָעָם.
יִנְהֲרוּ פַּלְגֵי הַדָּם
מִלִּבּוֹתֵיהֶם נִדְכָּאוֹת.

כֻּלָּם יִקָּווּ לְעֵת קֵץ
וְעָלוּ לְאֶרֶץ יְהוּדָה
וְהִשְׁקוּ אַדְמָתָהּ הַשְּׁדוּדָה
וְהִפְרוּ כָּל תֶּלֶם, כָּל עֵץ...

וְדוֹר חָדָשׁ כִּי יָקוּם שָׁמָּה,
דּוֹר כַּבִּיר חַיִּים וֶאֱיָל,
רַעֲנָן כְּצִיץ מָלֵא טַל,
חָפְשִׁי כַּנֶּשֶׁר בָּרָמָה.

וְחָיָה בְּצִיּוֹן עַם חַי,
יַעֲבֹד וְיִזְרַע אַדְמָתָהּ –
וְצָבַר אָז חֵילָהּ וְנָשָׂא
תְּבוּאוֹת וּפְרִי עַד בְּלִי דַּי.
*******************
לְלֹא דֶּרֶךְ הַגֻּנְדָּה צוֹעֶדֶת
וּבַבֹּץ רַגְלַיִם בּוֹסְסוֹת.
אֶל הַקְּרָב הַצֵּת אֶת הַשַּׁלְהֶבֶת,
אֵשׁ הַמֶּרֶד – יִנָּתֵן הָאוֹת.

עַל הָאָרֶץ צִפֳּרֵי-הַפֶּלֶד,
לְאוֹר-לֵיל נִרְאוֹת הֵן לֹא רָחוֹק.
"זְנֹק קָדִימָה!" הַפְּקֻדָּה נִשְׁמַעַת,
"מוּכָנִים" – עוֹנִים אַנְשֵׁי הַחֹק.

וְזִנְּקוּ חִישׁ חַיָּלֵי-מוֹלֶדֶת,
רָעֲדָה הָאֲדָמָה פִּתְאֹם:
אֵשׁ שֻׁלְּחָה שָׁם, הֻמְטְרָה עוֹפֶרֶת,
מְטוֹסִים בָּאֵשׁ עוֹלִים עַד תֹּם.

לְלֹא דֶּרֶךְ הַגֻּנְדָּה נָסוֹגָה,
מִן הַקְּרָב פּוֹסְעִים הֵם בְּגָאוֹן,
רַק כָּךְ אֶת הַמְּדִינָה נִכְבֹּשָׁה
בֶּחָזוֹן, מִקְלָע וּבָרִמּוֹן.
*******************
פֹּה בְּאֶרֶץ חֶמְדַּת אָבוֹת
תִּתְגַּשֵּׁמְנָה כָּל הַתִּקְווֹת,
פֹּה נִחְיֶה וּפֹה נִצֹּר,
חַיֵּי זֹהַר חַיֵּי דְּרוֹר,
פֹּה תְּהֵא הַשְּׁכִינָה שׁוֹרָה,
פֹּה תִּפְרַח גַּם שְׂפַת הַתּוֹרָה.

נִירוּ נִיר, נִיר, נִיר,
שִׁירוּ שִׁיר, שִׁיר, שִׁיר,
גִּילוּ גִּיל, גִּיל, גִּיל,
כְּבָר הֵנֵצּוּ נִצָּנִים.

נִירוּ נִיר, נִיר, נִיר,
שִׁירוּ שִׁיר, שִׁיר, שִׁיר,
גִּילוּ גִּיל, גִּיל, גִּיל,
עוֹד יָבוֹאוּ זֵרְעוֹנִים.
*******************
פֹּה שׁוֹבַבְתִּי יוֹם בְּיוֹמוֹ,
פֹּה רָחַצְתִּי וּשְׂחוֹת לָמַדְתִּי
וּבִצְלוֹחִית זַכָּה, שְׁקוּפָה
שְׁנֵי דָּגִים צַדְתִּי.

פֹּה קָטַפְתִּי צִיצִים בַּבָּר,
כַּלָּנִיּוֹת וְגַם נַרְקִיסִים.
וְכָךְ הָיָה יוֹם בְּיוֹמוֹ
בְּכַלּוֹתִי הַלִּמּוּדִים.
*******************
שֶׁקֶט, שֶׁקֶט, בְּנִי נַחְרִישָׁה!
כָּאן צוֹמְחִים קְבָרִים,
הַשּׂוֹנְאִים אוֹתָם נָטָעוּ
פֹּה מֵעֲבָרִים.
אֶל פּוֹנַאר דְּרָכִים יוֹבִילוּ,
דֶּרֶךְ אֵין לַחְזֹר,
לִבְלִי שׁוּב הָלַךְ לוֹ אַבָּא
וְעִמּוֹ הָאוֹר.
שֶׁקֶט, בְּנִי לִי, מַטְמוֹנִי לִי,
אַל נִבְכֶּה בִּכְאֵב!
כִּי בֵּין כֹּה וָכֹה בִּכְיֵנוּ
לֹא יָבִין אוֹיֵב,
גַּם הַיָּם גְּבוּלוֹת וָחוֹף לוֹ,
גַּם הַכֶּלֶא סְיָג וָסוֹף לוֹ –
עֱנוּתֵנוּ זֹאת
הִיא בְּלִי גְּבוּלוֹת,
הִיא בְּלִי גְּבוּלוֹת.

תּוֹר אָבִיב בָּא אֶל אַרְצֶךָ,
לָנוּ סְתָו אָבֵל
אוֹר גָּדוֹל בַּכֹּל זָרוּעַ,
וּסְבִיבֵנוּ לֵיל.
כְּבָר הַסְּתָו יַזְהִיב צַמֶּרֶת,
הַמַּכְאוֹב יִגְבַּר,
שַׁכּוּלָה הָאֵם נִשְׁאֶרֶת:
בְּנָהּ הוּא בְּפּוֹנָאר.
מֵי הַוִּילְיָה הַנִּכְבֶּלֶת
כְּבָר יִשְּׂאוּ דָּכְיָם,
זוֹעֲפִים קַרְעֵי הַקֶּרַח
נִשָּׂאִים לַיָּם
תְּמֻגַּר חֶשְׁכַת יָמֵינוּ,
אוֹר גָּדוֹל יִזְרַח עָלֵינוּ,
בּוֹא, פָּרָשׁ, עֲלֵה!
בִּנְךָ קוֹרֵא,
בִּנְךָ קוֹרֵא.

שֶׁקֶט, שֶׁקֶט, אַל בְּסַעַר,
מַבּוּעֵי הַלֵּב!
עַד אֲשֶׁר חוֹמוֹת תִּפֹּלְנָה,
נֵאָלֵם בִּכְאֵב.
אַל נָא, בְּנִי לִי, אַל תִּצְחַק נָא!
לֹא עֵת צְחוֹק עַכְשָׁו:
צַר הָפַךְ אֶת אֲבִיבֵנוּ
לְעָלֶה בַּסְּתָו
אַט יְפַךְ נָא הַמַּבּוּעַ:
שֶׁקֶט, בֵּן רַחוּם!
עִם הַדְּרוֹר יָשׁוּב גַּם אַבָּא
נוּמָה, נוּמָה, נוּם.
וּכְמוֹ וִילְיָה הַמְּשֻׁחְרֶרֶת,
כְּאִילָן עוֹטֶה צַמֶּרֶת,
עוֹד תִּזְכֶּה לְאוֹר
בְּבוֹא הַדְּרוֹר,
בְּבוֹא הַדְּרוֹר!
*******************
הַיּוֹם פּוּרִים, הַיּוֹם פּוּרִים
יָשִׂישׂוּ בּוֹ הַבַּחוּרִים,
יִשְׂמַח זָקֵן, אִשָּׁה וָאִישׁ,
גַּם הַתִּינוֹק בְּקוֹל יַרְעִישׁ,
הַכֹּל יוֹדוּ אֶת שֵׁם אֵל חַי,
גַּם שֵׁם אֶסְתֵּר וּמָרְדְּכַי.

בִּימֵי מַלְכוּת אֲחַשְׁוֵרוֹשׁ,
צָרֵינוּ עֵת הֵרִימוּ רֹאשׁ,
נָשִׁים וָטַף אָמַר לִשְׁחֹת
וְיִשְׂרָאֵל מֵעַם לִמְחוֹת;
אֶת לִבּוֹתָם פִּלַּח הַחֵץ
וְאֶת הָמָן תָּלוּ עַל עֵץ!

עַל כֵּן צִוּוּ אָבוֹת בָּנִים
לְשַׂמֵּחַ לֵב הָאֶבְיוֹנִים,
מַתָּן לָתֵת וּמִגְדָּנוֹת
לִשְׁלֹחַ זֶה לָזֶה מָנוֹת,
סֻכָּרְיוֹת מַעֲשֶׂה אָמָּן,
אַף לֶאֱכֹל אָזְנֵי הָמָן!
*******************
זֶה פּוּרִים, פּוּרִימָטוֹ,
תֵּאָטְרוֹ-מַטְאֲטָא-טוֹ,
בָּחוּר אֶ בַּחוּרָה-טוֹ,
אָלֶגְרוֹ, נְשִׁיקָה-טוֹ.
 
הוֹ, הוֹ, הוֹ, הוֹ
טָרָרָם-פָּם-פָּם
הוֹ, הוֹ.
 
אַרְצֵנוּ מְסֻדֶּרֶת,
הַדְּבַשׁ הוּא בַּכַּוֶּרֶת,
הַיַּיִן הוּא בַּיֶּקֶב,
הַשֵּׂכֶל הוּא בַּיֶּקֶה...
 
הוֹ, הוֹ...
 
טִיטִינָה, הוֹ, טִיטִינָה,
מֶמְשֶׁלֶת פָּלֶשְׂתִּינָא,
מָתַי אוֹתָךְ אָבִינָה?
טִיטִינָה, הוֹ, טִיטִינָה.
 
הוֹ, הוֹ...
 
יָפֶה הוּא עוֹלָמֵנוּ,
רַבִּים הֵם גּוֹלָמֵינוּ;
עַל רֹאשׁ כָּל וָ"ו יֵשׁ חֹלֶם,
בְּכָל סִיעָה יֵשׁ גֹּלֶם.
 
הוֹ, הוֹ...
 
יוֹצֵא אֲנִי הַיָּמָה
לִמְצֹא קְצָת עֹנֶג שָׁמָּה;
צוֹעֵק אֵלַי רֶבּ חַיִּים:
"שַׁלֵּם אֶת מַס הַמַּיִם!"
 
הוֹ, הוֹ...
 
אֶל בַּחוּרָה פּוֹרַחַת
אֲנִי נִגָּשׁ בְּנַחַת;
אִמָּהּ מִיָּד נִבְהֶלֶת:
"שַׁלֵּם אֶת מַס הַיֶּלֶד!"
 
הוֹ, הוֹ...
 
גְּבִרְתִּי שֶׁלִּי נִכְבֶּדֶת,
הַנֶּפֶשׁ בִּי רוֹעֶדֶת.
מֵרֹב מִסִּים, רֵגִינָה,
כּוֹאֵב לִי בַּטִּיטִינָה.
 
הוֹ, הוֹ...
 
בְּמוֹסְדוֹתֵינוּ סֵדֶר
כְּמוֹ בִּזְנַב הָעֵדֶר;
רִשְּׁיוֹן קָטָן חָפַצְתִּי
שְׁנָתַיִם הִתְרוֹצַצְתִּי:
 
אוֹתִי אָדוֹן אַרְנוֹנִי
שׁוֹלֵחַ אֶל חַרְבּוֹנִי,
חַרְבּוֹנִי אֶל עֶפְרוֹנִי,
עֶפְרוֹנִי אֶל זִמְרוֹנִי,
 
זִמְרוֹנִי אֶל יַרְקוֹנִי,
יַרְקוֹנִי אֶל יַרְדֵּנִי,
סוֹף-סוֹף אָדוֹן יַרְדֵּנִי
אוֹמֵר לִי: "יִשָּׁקֵנִי!"
 
הוֹ, הוֹ...
 
זֶה פּוּרִים, פּוּרִימָטוֹ,
תֵּאָטְרוֹ-מַטְאֲטָא-טוֹ,
בָּחוּר אֶ בַּחוּרָה-טוֹ,
אָלֶגְרוֹ, נְשִׁיקָה-טוֹ.
 
הוֹ, הוֹ...
*******************
פּוּר – פּוּר – פּוּר – פּוּרִים
אוּר – אוּר – אוּר – אוּרִים
רַעַשׁ – גַּעַשׁ – רַעֲשָׁן!

רַע – רַע – רַע – הָמָן,
הַמְּמוּהוּ כָּל הַזְּמַן!
חַי חַי חַי! בָּרוּךְ מָרְדְּכַי!
*******************
פָּז כֻּלָּהּ, רָז כֻּלָּהּ, אַדְמַת הַסְּגֻלָּה,
מֵרוּחָמָה עַד מְטוּלָה.
עוֹד פֹּה וְשָׁמָּה מְרֻבָּה הַשְּׁמָמָה,
אַךְ בְּיָדֵנוּ תִּפְרַח אַדְמָתֵנוּ.

דָּץ כֻּלּוֹ, צָץ כֻּלּוֹ, אוֹר מִזְרָח מוּלוֹ,
מוּל עַמֵּנוּ, עַם סְגֻלָּה.
עוֹד מָרָה עַבְדוּת, רְחוֹקָה הַפְּדוּת,
אַךְ בְּיָדֵנוּ גּוֹרַל חֵרוּתֵנוּ.
*******************
לַיְלָה לַיְלָה מִסְתַּכֶּלֶת הַלְּבָנָה
בַּפְּרָחִים אֲשֶׁר הֵנֵצּוּ בַּגִּנָּה,
בְּצִיצֵי הַיָּקִינְתּוֹן בְּגַנֵּנוּ הַקָּטֹן
לַיְלָה לַיְלָה מִסְתַּכֶּלֶת הַלְּבָנָה.

וְאוֹמֶרֶת הַלְּבָנָה לָעֲנָנִים
תְּנוּ טִפָּה וְעוֹד טִפֹּנֶת לַגַּנִּים
שֶׁיִּפְרַח הַיָּקִינְתּוֹן בְּגַנֵּנוּ הַקָּטֹן
כָּךְ אוֹמֶרֶת הַלְּבָנָה לָעֲנָנִים.

בָּא הַגֶּשֶׁם וְצִלְצֵל בְּחַלּוֹנִי
שָׁר נִגּוּן עַלִּיז לַפֶּרַח בְּגַנִּי
וְעָנָה הַיָּקִינְתּוֹן בְּשִׂמְחָה וּבְשָׂשׂוֹן
לַמָּטָר אֲשֶׁר צִלְצֵל בְּחַלּוֹנִי.

וּמָחָר נֵצֵא כֻּלָּנוּ אֶל הַגַּן
וְנִרְאֶה שָׁם אֶת הַפֶּרַח הַלָּבָן,
וְלִכְבוֹד הַיָּקִינְתּוֹן בְּנִי יָשִׁיר אֶת הַפִּזְמוֹן
וְשִׂמְחָה גְּדוֹלָה מְאוֹד תִּהְיֶה בַּגַּן.
*******************
שִׂישׂוּ, גִּילוּ!
כָּל פָּנִים הַצְהִילוּ!
לָמָּה בָּאוּ הַשִּׁירִים,
הַשִּׂמְחָה, הָרִקּוּדִים?
כְּבָר הִגִּיעַ חַג פּוּרִים!
חַג פּוּרִים שָׂמֵחַ,
מַרְנִין וּמְבַדֵּחַ!

בָּאנוּ, בָּאנוּ –
מִי יַכִּיר אוֹתָנוּ?
עַל פָּנֵינוּ מַסֵּכוֹת,
בְּתֻפִּים וּבִמְחוֹלוֹת
נַסְעִיר, נַרְעִישׁ אֶת הָרְחוֹבוֹת!
אַךְ זֶהוּ חַג שָׂמֵחַ,
מַרְנִין וּמְבַדֵּחַ!

זְאֵב וָכֶבֶשׁ,
פֶּרַח, עוֹף וָרֶמֶשׂ,
קוֹף, שָׁפָן, גַּמָּד, פַּרְפַּר,
דֹּב, לֵצָן, חָתוּל, עַכְבָּר –
כַּף מוֹחֵא, רוֹקֵד וְשָׁר;
אַךְ זֶהוּ חַג שָׂמֵחַ
מַרְנִין וּמְבַדֵּחַ!

*******************
פּוּרִים פּוּרִים פּוּרִים לָנוּ
בָּרוּךְ אֲשֶׁר בָּחַר בָּנוּ
וַיּוֹצִיאֵנוּ לִרְוָחָה
מִתּוֹךְ יָגוֹן וַאֲנָחָה
לַיְּהוּדִים הָיְתָה שִׂמְחָה
וְאוֹר יְקָרוֹת זָרַח לָנוּ
פּוּרִים פּוּרִים פּוּרִים לָנוּ
בָּרוּךְ אֲשֶׁר בָּחַר בָּנוּ, בָּרוּךְ!
*******************
עַל הָעִנְיָן הַרְבֵּה כָּתָבוּ
אַךְ אִם תִּרְצֶה, שׁוּב אֲסַפֵּר:
שָׁלוֹשׁ אֵלוֹת עָמְדוּ וְרָבוּ
מִי מִשְּׁלָשְׁתָּן נָאָה יוֹתֵר.

הֵי, הֵי, בַּת הַשָּׁמַיִם
הִיא כְּמוֹ כָּל אִשָּׁה פְּשׁוּטָה.
הֵי, הֵי, כָּל יֶלֶד חֶמֶד
מַעֲבִירָה עַל דַּעֲתָהּ.

וּפִתְאוֹם בָּחוּר הוֹפִיעַ
וּבְיָדוֹ תַּפּוּחַ קָטָן.
אָז כָּל אֵלָה בְּמֶתֶק פִּיהָ
מִן הַבָּחוּר תָּבְעָה מַתָּן.

הוֹי, הוֹי, יֶלֶד חֶמֶד,
בּוֹא נָא הֵנָּה וְהִתְבּוֹנֵן.
לַיָּפָה מִבֵּין שְׁלָשְׁתֵּנוּ
אֶת הַתַּפּוּחַ אָנָּא תֵּן.

הָרִאשׁוֹנָה אֵלָיו נִגֶּשֶׁת
אָז לוֹחֶשֶׁת: "סְוִויט הָארְט מַיְין,
שְׁמִי מִינֶרְוָה, נַפְשִׁי רוֹגֶשֶׁת,
קַח בְּסַעַר תֹּם עֲלוּמַי."

הֵי, הֵי, בַּת הַשָּׁמַיִם...

הַשְּׁנִיָּה אַפָּה מְפַדֶּרֶת
וְאוֹמֶרֶת: "אוֹ, ווּנְדֶר שֵׁיְין,
יוּנוֹ שְׁמִי, אֲנִי הַגְּבֶרֶת,
אֶת הַתַּפּוּחַ לִי תִּתֵּן."

הֵי, הֵי, בַּת הַשָּׁמַיִם...

וְהַשְּׁלִישִׁית עָמְדָה בְּלִי נוֹעַ,
לֹא דִּבְּרָה, לֹא הִתְוַכְּחָה;
רַק חִיְּכָה כְּסֶרֶט קוֹלְנוֹעַ,
נוּ, וְקִבְּלָה אֶת תַּפּוּחָה.

הֵי, הֵי, בַּת הַשָּׁמַיִם...
*******************
חֶבְרֶ'ה לֵצִים, חֶבְרֶ'ה "יָאטִים",
בַּחוּרִים כַּאֲרָזִים,
גַּם אֲנַחְנוּ הַ"סּוֹלְדָאטִים",
נַחֲרֹזָה חֲרוּזִים!

הַי, הַי, לָמָּה לָמָּה לָמָּה
אַל תִּשְׁאָלָה, אַל תִּשְׁאַל!
לָמָּה, לָמָּה, אִמָּא לֹא חָלָמָה
שֶׁאֲנִי חַיָּל.

לֹא בְּקוּשְׁטָא, לֹא בְּחֶלְם,
לֹא הָיִיתִי, חֲבִיבִי,
בָּאתִי מִקִּבּוּץ "בַּתֶּלֶם"
וְנִכְלֵאתִי בְּ"סִי בִּי".

הַי, הַי...

יֵשׁ לִי כּוֹבַע בְּלִי שׁוּלַיִם
וּמִשְׁחָה לַכַּפְתּוֹרִים,
יֵשׁ לִי "רוּט מָארְץ'" כָּל יוֹמַיִם
וּבַנַּעַל מַסְמְרִים.

הַי, הַי...

רַק נִגַּשְׁתִּי, כְּבָר כָּבַשְׁתִּי
גַּם אֶת הוֹדוּ, גַּם אֶת כּוּשׁ,
גַּם אֶת זֶרֶשׁ, גַּם אֶת וַשְׁתִּי,
רַק עָלַיִךְ אֵין כִּבּוּשׁ.

הַי, הַי...

הַיָּרֵחַ בָּא בַּלַּיִל,
וְהַשֶּׁמֶשׁ בָּא בַּיּוֹם.
אֶתְחַתֵּן עִם אֲבִיגַיִל
עוֹד לִפְנֵי בּוֹא הַשָּׁלוֹם.

הַי, הַי...
*******************
פִּיל-פִּילוֹן, אַפּוֹ אָרֹךְ,
לֹא יֵדַע כֵּיצַד לִדְרֹךְ,
רַק אֶתְמוֹל נוֹלַד הַפִּיל, 
וְלָלֶכֶת לֹא רָגִיל.

פִּיל, פִּיל, פִּיל-פִּילוֹן
לֹא יֵדַע לִדְרֹךְ.

פִּילִי, פִּיל! קוֹרֵאת לוֹ אִמָּא,
רוּץ אֵלַי! צְעַד קָדִימָה!
וּפִילוֹנִי לֹא יִזְכֹּר
אֵי פָּנִים וְאֵי אָחוֹר.

פִּיל, פִּיל...

כָּךְ עָמַד פִּילוֹנִי-פִּיל,
אַךְ לָלֶכֶת לֹא הִתְחִיל.
אֶת חָטְמוֹ הֵנִיף כַּדֶּגֶל,
לֹא הֵזִיז אֲפִלּוּ רֶגֶל.

פִּיל, פִּיל...

אַךְ הַסּוֹף הָיָה מַבְהִיל!
בָּא הַבַּיְתָה אַבָּא-פִּיל!
פִּיל-פִּילוֹן נִבְהַל מְאוֹד
וּמִיָּד הִתְחִיל לִצְעֹד!

פִּיל, פִּיל, פִּיל-פִּילוֹן
כְּבָר יֵדַע לִדְרֹךְ!
*******************
פֶּלֶא פְּלָאִים, פֶּלֶא פְּלָאִים
פֶּלֶא פְּלָאִים שֶׁל חֲנֻכָּה

שְׁמַע-נָא יֶלֶד נָבוֹן
הֲיֵשׁ לְךָ סְבִיבוֹן?
הַגִּידָה לָנוּ וְסַפֵּר
מַרְאֵהוּ נָא תָּאֵר

סְבִיבוֹן יֵשׁ לִי קָטָן
עָשְׂתָה אוֹתוֹ יַד-אָמָּן
מִסְתּוֹבֵב הוּא, מִתְנַדְנֵד
וּפִתְאֹם הִנֵּה עוֹמֵד

פֶּלֶא פְּלָאִים...
שְׁמַע-נָא ...

יֵשׁ לִי, יֵשׁ לִי סְבִיבוֹן
הוּא טָס מַהֵר כַּאֲוִירוֹן
אוֹתוֹ אָעִיף אֶל הָעוֹלָם
אֶל הָאִי הַנֶּעֱלָם

פֶּלֶא פְּלָאִים...
שְׁמַע-נָא ...

סְבִיבוֹנִי עָשׂוּי מֵעֵץ
מִתְנוֹעֵעַ עַד אֵין קֵץ
מַה נֶּחְמָד הוּא וְיָפֶה
לְכָל צַד מִשְׁתַּחֲוֶה

פֶּלֶא פְּלָאִים...
שְׁמַע-נָא ...

סְבִיבוֹנִי עוֹפֶרֶת בְּדִיל
מְחוֹלֵל הוּא מֵרֹב גִּיל
מְכַרְכֵּר הוּא בְּשִׂמְחָה
הוֹי מַה טּוֹב בַּחֲנֻכָּה

פֶּלֶא פְּלָאִים...
*******************
פֶּלֶא פֶּלֶא פְּלָאִים
מִי רָאָה אֶת הַבָּאִים
עַל הַחוֹף עָלוּ עוֹלִים
שְׁבַע מֵאוֹת תַּרְנְגוֹלִים
בָּאוּ וְרָאוּ יוֹנִים
אֶת הָאָרֶץ הֵם בּוֹנִים
שָׁרוּ שִׁיר לַבַּנָּאִים
פֶּלֶא פֶּלֶא פְּלָאִים


*******************
פֶּלֶג קָט זוֹרֵם לוֹ דֹּם, גוּל-גוּל-גוּל...
אֶבֶן בּוֹ נָפְלָה פִּתְאוֹם, בּוּל-בּוּל-בּוּל.
פֶלֶג קָט, גוּל-גוּל-גוּל
אֶבֶן בּוֹ, בּוּל-בּוּל-בּוּל.

גְּדִי צָחוֹר נִרְאֶה מִיָּד, מֶה מֶה מֶה...
שְׁתֵה מֵימַי גֶּדְיִי הַקָּט, שְׁתֵה, שְׁתֵה, שְׁתֵה.
גְּדִי צָחוֹר, מֶה מֶה מֶה
שְׁתֵה מֵימַי, שְׁתֵה שְׁתֵה שְׁתֵה.

הָעוֹרֵב בְּקוֹל צְרִיחָה: קְרַע, קְרַע, קְרַע,
וּצְפַרְדֵעַ  בִּמְנוּחָה: קְוַה, קְוַה, קְוַה.
בִּצְרִיחָה, קְרַע קְרַע קְרַע,
בִּמְנוּחָה, קְוַה קְוַה קְוַה.

אֶל הַפֶּלֶג הַבָּהִיר, גַּל,גַּל, גַּל,
אָז נִגָּש רוֹעֶה צָעִיר, קַל, קַל, קַל.
הַבָּהִיר, גַּל גַּל גַּל
הַצָּעִיר, קַל קַל קַל.
*******************
הוֹ לֶה לֵי
בּוּם!

בַּבֹּקֶר קָמִים
אָצִים רָצִים
עוֹשִׂים מִקְלַחַת
בְּנַחַת
מִתְכּוֹנְנִים לַמִּפְקָד:
זָקָן גַּלֵּחַ!
שָׂפָם הַצְמֵחַ!
הֱיֵה שָׂמֵחַ!
רַגְלַיִם הָרֵם!
זָקָן גַּלֵּחַ!
נַעֲלַיִם צַחְצֵחַ!
הֱיֵה שָׂמֵחַ!
רַגְלַיִם הָרֵם!
*******************
פָּנָה הַגֶּשֶׁם,
חָלַף, הָלַךְ לוֹ.
עֲנַן רָקִיעַ
חָלַף, הָלַךְ לוֹ.
פְּנֵי אֲדָמָה
בְּאוֹר חַמָּה
שִׁבֳּלִים זָקְפוּ
רָאשֵׁיהֶן בַּקָּמָה.
בְּנֵי הָרִים זֶה אֶל זֶה
בָּרָמָה יְשׁוֹרֵרוּ
שָׁלוֹם, שָׁלוֹם,
הֵידָד! הֵידָד!
אָבִיב הַיּוֹם.

עֲרוּץ הַנַּחַל
גַּלִּים בּוֹקֵעַ,
הוֹמֶה הַחֹרֶשׁ,
חֶדְוָה שׁוֹפֵעַ,
מוֹרִיק הַנּוֹף:
שָׂדוֹת לָרֹב,
צִבְעוֹנִים עָלוּ
בְּאֹדֶם-חֵן בַּנְּקִיקִים.
בָּעֲמָקִים פִּרְחֵי-נוֹי
זֶה אֶל זֶה יְשׁוֹרֵרוּ:
שָׁלוֹם, שָׁלוֹם,
הֶאָח! הֶאָח!
אָבִיב הַיּוֹם.
*******************
פַּנּוּ, פַּנּוּ, פַּנּוּ דֶּרֶךְ!
סֹלּוּ, סֹלּוּ, סֹלּוּ הַמְּסִלָּה!
עוֹד נַרְבֶּה עָצְמָה וָעֹז
וּמָחָר נַעְפִּילָה!
וְאִם לִבֵּנוּ לַבָּא נָכוֹן
וְלֹא יִפֹּל רוּחֵנוּ בָּנוּ
אַחֲרֵי לֵיל אֹפֶל זֶה
הַשַּׁחַר יִזְרַח לָנוּ!
*******************
פֶּסַח בַּת-קוֹל יִשָּׁמַע מִמְּרוֹמִים
יִשְׂרָאֵל נוֹשַׁע תְּשׁוּעַת-עוֹלָמִים
פֶּסַח, פֶּסַח, פֶּסַח, פֶּסַח לֶעָתִיד
פֶּסַח, פֶּסַח, פֶּסַח לֶעָתִיד

פֶּסַח, יְשַׁע וְתַעֲצוּם שָׁלוֹם
בְּשִׂמְחָה תֵּצֵאוּ וּבְשָׁלוֹם
פֶּסַח, פֶּסַח, פֶּסַח, פֶּסַח לֶעָתִיד
פֶּסַח, פֶּסַח, פֶּסַח לֶעָתִיד
*******************
פֶּסַח, פֶּסַח, לֵיל הַסֵּדֶר
אוֹר וָגִיל בְּכָל הַחֶדֶר
לַשֻּׁלְחָן מְסֻבִּים כֻּלָּנוּ
אֲבִימֶלֶךְ מֶלֶךְ לָנוּ.

פֶּסַח, פֶסַח, חַג שָׂמֵחַ
אֶל בֵּיתֵנוּ בָּא אוֹרֵחַ
הַנָּבִיא בָּא, אֵלִיָּהוּ
אֶל בֵּיתֵנוּ בָּא הוּא, בָּא הוּא.

פֶּסַח, פֶּסַח, חַג תִּפְאֶרֶת
כָּל הָאָרֶץ מְזַמֶּרֶת
רַק יָצָאנוּ מִמִּצְרַיִם
אֶל עִירֵנוּ יְרוּשָׁלַיִם.
*******************
פַּעַם הָיִיתִי
פַּעַם הָיִיתִי בְּתֵימָן
שָׁם רָאִיתִי
שָׁם רָאִיתִי כּוּשִׁי קָטָן
וְהוּא יִהְיֶה לְרוּתִי חָתָן
וְהוּא יִהְיֶה לְרוּתִי חָתָן!
*******************
דִּין דָּן הוֹלֵם פָּעָם
קוֹל פַּעֲמֵי הַמָּשִׁיחַ הִנָּם
שׁוּב אֶל אַרְצְךָ, חִישׁ שׁוּב, הָעָם!
*******************
עִמְדוּ אַחִים! הַסּוּ רֶגַע
אַל כָּל שִׂיג כָּל שִׂיחַ! –
אִם לֹא נִשְׁמָע מִמֶּרְחַקִּים
פַּעֲמֵי הַמָּשִׁיחַ?!

אִם לֹא נִשְׁמָע מִמֶּרְחַקִּים
שְׁאוֹן כְּנָפַיִם נָעִים –
כַּנְפֵי צְבָאוֹת שַׂרְפֵי יֶשַׁע
אַחֲרָיו נוֹסְעִים דָּאִים!

אִם לֹא כְּבָר גַּם עִם הָאֲוִיר
נִשְׁאַף אֶל אַפֵּנוּ,
נִשְׁמַת אַפּוֹ הַחֲמִימָה
תְּחַיֶּה עַצְמוֹתֵינוּ.

אִם לֹא עוֹד מְעַט וְנִשְׁמַע
תְּרוּעַת קוֹל הַגְּאֻלָּה,
קוֹל שׁוֹפָרוֹ שֶׁל מָשִׁיחַ
יַרְגִּיז תֵּבֵל כֻּלָּהּ.

לָמָּה עוֹד נִתְרָאֶה, אַחִים
בּוֹשְׁשִׁים וּמְחַכִּים?
אִם לֹא פַּעֲמֵי הַמָּשִׁיחַ
נִשְׁמַע מִמֶּרְחַקִּים?
*******************
פָּשְׁטוּ כְּבָשִׂים, עֲדָרִים, עֲדָרִים
צָהֳלָה בַּכְּפָרִים, בַּכְּפָרִים
פָּשְׁטוּ בַּשֶּׁלֶף בְּנֵי הַטֶּלֶף
בְּקוֹל שִׂמְחָה, בְּזוֹג וּצְלִיל
הַךְ חֲלִילִי, יַא-חַ-לִילִי!

הֵאָסְפוּ רוֹעֵי-הַצֹּאן, בּוֹאוּ לִי
עֲצֶרֶת-חַג אֵצֶל נָבָל הַכַּרְמְלִי
חַג רַב-חֶשֶׁב בְּזֶה הַנֶּשֶׁף
חֵי רוֹעֶה וְחֵי הַצֹּאן
הַךְ חֲלִילִי, יַא-חַ-לִילִי!

פְּצַח בְּזֶמֶר, גֹּז הַצֶּמֶר
הֵאָסְפוּ רוֹעֵי הַצֹּאן!
שְׂמַח, בֶּן-חַיִל, בְּזֶה הַלַּיִל
חַג הַגֵּז בִּכְפָר מָעוֹן.
*******************
פָּקַדְתָּ הָאָרֶץ וַתְּשֹׁקְקֶהָ, 
רַבַּת תַּעְשְׁרֶנָּה.
פֶּלֶג אֱלֹהִים מָלֵא מָיִם,
תְּלָמֶיהָ רַוֵּה בִּרְבִיבִים, 
בִּרְבִיבִים תְּמֹגְגֶנָּה,
צִמְחָהּ תְּבָרֵךְ.
לָבְשׁוּ כָרִים הַצֹּאן
וַעֲמָקִים יַעַטְפוּ-בָר.
יִתְרוֹעֲעוּ אַף-יָשִׁירוּ,
עִטַּרְתָּ שְׁנַת טוֹבָתֶךָ.
*******************
פְּרֹשׂ כְּנָפֶיךָ, עֶרֶב
עֲלֵי שָׂדֶה וָנִיר
לְךָ שָׁלוֹם נָרִיעָה,
לְךָ נָשִׁירָה שִׁיר.

סָבִיב מָה רַב הַשֶּׁקֶט,
אֲוִיר הוֹלֵךְ וָקַר.
זָמִיר יַנְעִים בַּחֹרֶשׁ,
בְּקוֹל צָלוּל הוּא שָׁר.

נוֹשֵׁב, לוֹטֵף הָרוּחַ,
עַל הַר וָגַיְא הוּא שָׁט
בַּגַּן שׁוֹשָׁן פּוֹרֵחַ,
עֵינָיו יִסְגֹּר לְאַט.

נִטָּשׁ הַצֵּל בָּעֵמֶק,
בִּפְאַת-יָם אֹדֶם רַב
עֲלֵי צַמֶּרֶת תֹּמֶר
כָּבָה אַחֲרוֹן הַקַּו.
*******************
מִתְנוֹצֶצֶת שִׁפְעַת כּוֹכָבִים
וּבַזֹּהַר סַהַר שָׁט
לַיְלָה, נִרְאוּ הֶעָבִים
וּבַמֶּרְחָק יַכּוּ גַּלִּים
אֶל קֶצֶף בֵּין גֵּבִים.

בַּמֶּרְחָק כֹּה יַלְבִּין עֵין-מִפְרָשׂ
מִתְנַשְּׁקִים תְּכוֹל-יָם עִם שְׁמֵי-תְּכֵלֶת
עוֹף עַל טֶרֶף עָט, דָּרַס
שָׁם גַּם הָרֶשֶׁת בְּכָל פֹּה אוֹכֶלֶת,
הַדַּיָּג אוֹתָהּ פָּרַס.

מַזְהִיבִים הַחוֹלוֹת עַל סְלָעִים
אֳהָלִים תּוֹקְעִים תְּרָנִים מֵעַל
גַּל נִשְׁבָּר בְּקוֹל כֹּה מַרְעִים
מַה נַּעַר תְּשׁוֹטֵט? חֲלֹץ הַנַּעַל!
שֶׁבֶת יַחַד גַּם נָעִים.
*******************
פִּרְחֵי אָבִיב נִפְתָּחוּ
נֵצֵא לְטַיֵּל בָּאָחוּ
לְכָל לֵב חַי וָשָׁר
עוֹנֶה הֵד גַּיְא וָהַר.
*******************
מִי לֹא יַכִּיר אוֹתָנוּ
פִּרְחֵי הַצִּבְעוֹנִים?
גַּם כֶּתֶר גַּם גָּבִיעַ
יֵשׁ לָנוּ אַדְמוֹנִים.
וְלָמָּה זֶה עָלִינוּ
עַל כָּל גִּבְעָה סָבִיב?
בְּשׂוֹרָה טוֹבָה בְּפִינוּ
כִּי בָּא כִּי בָּא אָבִיב!

כִּי בָּא, כִּי בָּא בְּצֶבַע,
בְּבֹשֶׂם מֶה עָדִין,
שָׁטַח עַל גַּיְא וָגֶבַע
שָׁטִיחַ חַי, מַרְנִין.
קָרָא לְחֶבֶר-זֶמֶר
לָשִׁיר עַל עֵץ וּסְבַךְ – 
יֵצֵא גַּם יֶלֶד חֶמֶד,
יָשִׁיר, יִרְקֹד, יִשְׂמַח!

*******************
פְּרָחַי, 
צְמָחַי,
מַה צְּמֵאתֶם לְמַיִם!
כָּל הַיּוֹם
שׁוֹפֶכֶת חֹם
שֶׁמֶשׁ בַּשָּׁמַיִם!

אַל תִּבְכּוּ,
רַק חַכּוּ,
חִישׁ אָשׁוּבָה הֵנָּה;
מְלֹא הַדְּלִי
אֶשְׁאָבָה לִי,
מַיִם לָכֶם אֶתֵּנָה!

פְּרָחַי, 
צְמָחַי,
שְׁתוּ – אַחַר תִּפְרָחוּ;
רֵיחַ טוֹב
תְּנוּ לָרֹב,
אֲנָשִׁים יִשְׂמָחוּ!
*******************
פְּרִי גַּנִּי הִנֵּה הֵבֵאתִי,
מְלוֹא הַטֶּנֶא רַב פְּאֵר.
בִּכּוּרִים פֹּה הֶעֱלֵיתִי,
וְרֹאשִׁי עָטַרְתִּי זֵר.
לָה, לָה, לָה...

מִן הַכְּפָר מוֹבִיל הָעִירָה
בֶּן רוֹעִים טָלֶה וּגְדִי,
וְשִׁירָיו בְּקוֹל יָשִׁירָה:
דִּידְל, דִּידְל, דִּידְל דִּי!
לִי, לִי, לִי...

בֶּן אִכָּר מִפְּרִי גַּנֵּהוּ –
תְּאֵנִים וְרִמּוֹנִים,
וּבַסַּל לוֹ עַל שִׁכְמֵהוּ
תֶּהֱמֶינָה זוּג יוֹנִים.
לוּ, לוּ, לוּ...
*******************
עוֹד הַלַּיְלָה עוֹצֵר שְׁעוֹתָיו
וְכוֹכָב עוֹד דּוֹלֵק בּוֹ לִשְׁנֵינוּ
וְהָרוּחַ נוֹשֵׂא מֶרְחַקִּים
וְהָרוּחַ נוֹטֶה אֶל הַשַּׁחַר.

מִתְדַּפֵּק עַל לִבֵּנוּ הַסְּתָו
וְקִנָּה וְתוּגָה וַעֲנֶנֶת
וְעִמּוֹ אָז כֻּלָּהּ בְּהִירָה
וּכְחֻלַּת מַבָּטִים לֹא נִשְׁכַּחַת.

הַיָּרֵחַ שָׁקַע – נִפָּרֵד
וְאֵלְכָה לִי, יַלְדָּה, אֶל הַדֶּרֶךְ
וּוַדַּאי נִפָּגֵשׁ אָז אֵי שָׁם
בַּחֲלוֹם בְּחִיּוּךְ זִכָּרוֹן.

מִסְתַּכְּלִים עַל הַבֹּקֶר רוֹטֵט
בַּצְּלָלִים בַּדְּשָׁאִים וּבַפֶּרַח
מִסְתַּכְּלִים אֵיךְ גּוֹוֵעַ אַט אַט
אוֹר אָדֹם שֶל כּוֹכָב אַחֲרוֹן.
*******************
עוֹד מְעַט וְזָזָה רַכֶּבֶת
יְקָרִים כָּל רֶגַע, כָּל דַּקָּה
מְלַוָּה אֶת בְּחִיר לִבָּהּ יוֹכֶבֶד
מְלַוָּה לְדֶרֶךְ אֲרֻכָּה

בַּחוּרִי, שְׁמֹר כְּבוֹד עַמֵּנוּ
אַל תַּחֲזֹר, תַּחֲזֹר לִפְנֵי מוֹעֵד
אַל תִּבְגֹּד בְּדֶגֶל אֲבוֹתֵינוּ
לֹא תִּסְלַח מוֹלֶדֶת לָאוֹיֵב

אִם תִּפֹּל חָלָל בְּיַד אוֹיבֵינוּ
זְכֹר – דָּמְךָ דֶּרֶך לַחֵרוּת
טוֹב לָמוּת, לָמוּת בְּעַד אַרְצֵנוּ
מִלִּחְיוֹת כְּעֶבֶד בַּגָּלוּת

אִם תַּחֲזֹר עָיֵף, רָצוּץ, פָּצוּעַ
אֲנִי מִמְּךָ לָנֶצַח לֹא אַרְפֶּה
בְּחֵיקִי תִּשְׁכַּח חֲלוֹם פָּרוּעַ
בִּנְשִׁיקוֹת פְּצָעֶיךָ אֲרַפֵּא

עוֹד צִפְצוּף וְזָזָה הָרַכֶּבֶת
רַק אַחַת, עוֹמֶדֶת מְחַכָּה
כְּבָר נָסַע בְּחִיר לִבֵּךְ, יוֹכֶבֶד
כְּבָר נָסַע לְדֶרֶךְ אֲרֻכָּה
*******************
כַּמָּה נֶחְמָד הָיָה הַגַּן;
עַכְשָׁו אָבֵל הוּא וְרֵיקָן
הוֹ, צַר עַל כָּל יְמֵי הָאוֹר
הוֹ, גָּז הַחֹם וּבָא הַקֹּר.

בְּגִיל הָיִינוּ פּה שְׁרוּעִים
מִתַּחַת גַּג עָלִים חַיִּים
לִטְּפַנוּ רֹךְ קַרְנֵי אוֹרָה
לָאֵל אָמַרְנוּ שָׁם שִׁירָה.

מַר לָנוּ, מַר, הַצִּפֳּרִים
גָּלִינוּ מִשֻּׁלְחַן הוֹרִים
לִנְדֹּד נִהְיֶה צְרִיכוֹת עַכְשָׁו
לַמֶּרְחַקִּים לְכָל הַסְּתָו.
*******************
הָהּ, מִי יִתְּנֵנִי כִּפְרִיחַת תַּפּוּחַ,
שֶׁנֶּעֶתְקָה מֵעַל בַּדֵּי הָעֵץ.
וְעַד עוֹלָם עַל צְחוֹר חָזֵךְ לָנוּחַ,
עַל צְחוֹר חָזֵךְ לָנוּחַ עַד בְּלִי קֵץ.

הוֹ, לוּ אֶהְיֶה כִּפְרִי עָרֵב לְטַעַם
אֶצְפֶּה עֲדֵי יָדֵךְ אוֹתִי תִּקְטֹף.
וְשׁוּב חַמָּה, כְּאָז כֵּן גַּם הַפַּעַם
קַרְנֶיהָ הַמְּלַטְּפוֹת תִּשְׁלַח בְּרֹךְ.

הָהּ, מִי יִתְּנֵנִי פֶּרַח עֲלֵי דֶּרֶךְ
מִטָּה רַכָּה נִפְתַּחַת בָּעֶלְוָה.
מוּל תֹּמֶר גִּזְרָתֵךְ אֶכֱרַע אָז בֶּרֶךְ
עֵת חֶרֶשׁ תַּחְמְקִי בִּגְאָוָה.

הוֹ, לוּ אֶהְיֶה כְּמַרְגָּנִית נִרְמֶסֶת
אֶגְדַּל, אָצִיץ בְּמִשְׁעוֹלֵי הַכַּר.
וְכַף רַגְלֵךְ דַּקָּה צְחוֹרָה כַּכֶּסֶף
תִּשְׁחַק אוֹתִי עַד אֵפֶר בֶּעָפָר.
*******************
פֶרְנִילְן הוֹבִיל בְּהֶמְתּוֹ לִמְכִירָה,
דִּידְל-דּוּ, דִּידְל-דּוּ דָּם.
יִקְנֶה הַסּוֹחֵר, יְשַׁלֵּם מְחִירָהּ,
דִּידְל-דּוּ, דִּידְל-דּוּ דָּם.
יִקְנֶה הָאִישׁ, טִפֵּשׁ יִשָּׁאֵר
נָא הַאֲמִינוּ, רֵעַי!
פֶרְנִילְן בְּזֶמֶר יָרֹן יְרוֹנֵן,
דִּידְל-דּוּ, דִּידְל-דּוּ דָּם.
*******************
פַּרְצוּף הָעוֹלָם מִזְדַּעְזֵעַ
לְקוֹל צְעָדֵינוּ הַחוֹלְמִים
כָּל כַּדּוּר מִשֶּׁלָּנוּ פּוֹגֵעַ
צִבְאוֹתֵינוּ מִתְקַדְּמִים

הָרִיעוּ לָהּ בְּקוֹל
הָרִיעוּ לָהּ בְּקוֹל וּבְתֹף
אִם הַיּוֹם לָנוּ רַק אַרְצֵנוּ
מָחָר הַמִּזְרָח הַקָּרוֹב!
*******************
רוּץ, בֶּן-סוּסִי,
רוּץ וּדְהַר!
רוּץ בַּבִּקְעָה,
טוּס בָּהָר!

רוּצָה, טוּסָה,
יוֹם וָלָיִל, –
פָּרָשׁ אָנִי
וּבֶן-חָיִל!
*******************
פֶּשָׁה הַיָּפָה, פֶּשָׁה הַיָּפָה
שְׁלֹמֹה מֶלֶךְ מִבֶּהָלָה
יִקַּח אֶת פֶּשָׁה לְכַלָּה.
*******************
פַּתַּח אָלֶ"ף – אַ
פַּתַּח בֵּי"ת – בַּ
פַּתַּח גִּימֶ"ל, פַּתַּח גִּימֶ"ל
פַּתַּח גִּימֶ"ל – גַּ
הַיּוֹדֵעַ פַּתַּח דָּלֶ"ת –
הוּא בַּתּוֹר יָצָא!
*******************
פִּתְחוּ אֶת הַשַּׁעַר, פִּתְחוּהוּ רָחָב,
עָבוֹר תַּעֲבֹר פֹּה שַׁרְשֶׁרֶת זָהָב:
אַבָּא
וְאִמָּא, 
וְאָח 
וְאָחוֹת
וְחָתָן וְכַלָּה 
בְּמִרְכֶּבֶת קַלָּה.

פִּתְחוּ אֶת הַשַּׁעַר, פִּתְחוּהוּ רָחָב,
עָבוֹר תַּעֲבֹר פֹּה שַׁרְשֶׁרֶת זָהָב:
סַבָּא 
וְסַבְתָּא, 
וְדוֹד 
וְדוֹדָה
וּנְכָדִים וְנִינִים
בְּמִרְכֶּבֶת פְּנִינִים.

פִּתְחוּ אֶת הַשַּׁעַר, פִּתְחוּהוּ רָחָב,
עָבוֹר תַּעֲבֹר פֹּה שַׁרְשֶׁרֶת זָהָב:
אֲגַס
וְתַפּוּחַ,
וּדְבַשׁ לְקִנּוּחַ,
וְרָקִיק צְהַבְהַב 
עַל צַלַּחַת זָהָב.

פִּתְחוּ אֶת הַשַּׁעַר, פִּתְחוּהוּ רָחָב.
*******************
פִּתְחוּ-לִי שַׁעֲרֵי-צֶדֶק
אָבֹא-בָם אוֹדֶה יָהּ
זֶה-הַשַּׁעַר ל-ה'
צַדִּיקִים יָבֹאוּ בוֹ
*******************
פִּתְחוּ שְׁעָרִים וְיָבֹא
גוֹי-צַדִּיק, שֹׁמֵר אֱמֻנִים
הַשִּׁיר יִהְיֶה לָכֶם כְּלֵיל הִתְקַדֶּשׁ-חָג
וְשִׂמְחַת לֵבָב, כַּהוֹלֵךְ בֶּחָלִיל,
לָבוֹא בְהַר-ה',
אֶל-צוּר יִשְׂרָאֵל.
*******************
פִּתְחִי לִי אֲחֹתִי רַעְיָתִי, יוֹנָתִי, תַמָּתִי,
פִּתְחִי לִי אֲחֹתִי רַעְיָתִי, יוֹנָתִי, תַמָּתִי,
קְוֻצּוֹתַי רְסִיסֵי לָיְלָה,
פִּתְחִי לִי אֲחֹתִי,
פִּתְחִי, פִּתְחִי לִי אֲחֹתִי.

הִנָּךְ יָפָה רַעְיָתִי,
הִנָּךְ יָפָה עֵינַיִךְ יוֹנִים.
קוֹל דּוֹדִי הִנֵּה, הִנֵּה זֶה בָא,
הִנֵּה, הִנֵּה זֶה בָא,
מְדַלֵּג עַל הֶהָרִים, מְקַפֵּץ עַל גְּבָעוֹת.
 
נְזַמְּרָה, נְזַמְּרָה, נְרַנְּנָה, נָגִילָה נָא גִילָה וְנִשְׂמְחָה,
נְזַמְּרָה, נְזַמְּרָה, נְרַנְּנָה, נָגִילָה נָא גִילָה וְנִשְׂמְחָה,
נְזַמְּרָה, נְרַנְּנָה, נְזַמְּרָה,
יוֹנָה אַתְּ, יָפָה אַתְּ כְּתִרְצָה.
*******************
פֶּתַע פִּתְאוֹם יִתְנַעֵר
דּוֹר עֱזוּז וְגִבּוֹר
דּוֹר גִּבּוֹר מִלְחָמָה
עֵינֵיהֶם בְּרָקִים
וּפְנֵיהֶם לְהָבִים
וְהִרְעִימוּ.

יִתְפָּרְקוּ הֶהָרִים
יִשְׁתַּבְּרוּ הַגְּבָעוֹת
אוֹ יִפְּלוּ פְּגָרֵינוּ
חֳמָרִים חֳמָרִים
הִנְּנוּ וְעָלִינוּ
הֶהָרָה!
*******************
צְאִי לָךְ, הַיָּפָה בַּנָּשִׁים,
צְאִי לָךְ בְּעִקְבֵי הַצֹּאן
וּרְעִי אֶת גְּדִיּוֹתַיִךְ אֶל מִשְׁכְּנוֹת הָרוֹעִים.
שָׂמוּנִי נוֹטֵרָה אֶת הַכְּרָמִים –
כַּרְמִי שֶׁלִּי לֹא נָטַרְתִּי.
*******************
צְאֶינָה וּרְאֶינָה בְּנוֹת יְרוּשָׁלַיִם,
צְאֶינָה וּרְאֶינָה בְּעִקְּבוֹת הָאֲדָמָה.
מֵעַל לְרֹאשֵׁנוּ תְּכֵלֶת הַשָּׁמַיִם
בִּשְׂדוֹת עֲמָלֵנוּ הִבְשִׁילָה הַקָּמָה.
*******************
צֶאנָה! צֶאנָה
הַבָּנוֹת וּרְאֶינָה:
חַיָּלִים בַּמוֹשָׁבָה!
הֵנָּה! הֵנָּה!
אַל נָא תִּתְחַבֵּאנָה
מִבֶּן חַיִל אִישׁ צָבָא! 

אָנוּ, אָנוּ,
נֶחְמָדִים כֻּלָּנוּ,
כַּפְתּוֹרֵינוּ מַבְרִיקִים.
בָּאנוּ, בָּאנוּ,
מֶרֶץ רַב אִתָּנוּ,
וּבְעֵינֵינוּ אֵשׁ זִיקִים! 

צֶאנָה! צֶאנָה
הַבָּנוֹת וּרְאֶינָה:
חַיָּלִים בָּאִים לָעִיר!
הֵנָּה! הֵנָּה!
בֹּאנָה הִגָּלֶּינָה!
כִּי אִתָּנוּ עֹז וָשִׁיר! 

אָנוּ, אָנוּ,
אַמִּיצִים כֻּלָּנוּ
וּבְחָזֵנוּ לֵב גּוֹעֵש;
בָּאנוּ, בָּאנוּ,
מֶרֶץ רַב אִתָּנוּ,
זֶרֶם, כּוֹחַ, לַהַט אֵשׁ!
*******************
צִבְעוֹנִים, אַחַי הַצִבְעוֹנִים!
בַּכֹּל אֲשֵׁמָה הַחֶבְרַיָּה
אִבַּדְנוּ כָּל אֲשֶׁר יָקָר הָיָה
וְלֹא יָשׁוּב עוֹד לְעוֹלָם.

אִמָּא אָמְרָה לְוַנְיָה:
וַנְיָה, בְּנִי הַיָּקָר.
חֲדַל לְשׁוֹטֵט בָּרְחוֹבוֹת
וּבַחוּרוֹת אֲדֻמּוֹת לֶאֱהֹב.

וַנְיָה, הוֹי וַנְיָה, בְּנִי הַיָּקָר
קַח אוֹתִי לַמִּלְחָמָה
אַתָּה תִּהְיֶה שָׁם קוֹמִיסָר אָדֹם
וַאֲנִי אֶהְיֶה אָחוֹת רַחְמָנִיָּה.
*******************
הִנְּנוּ אֲשֶׁר הִנֵּנוּ – צַבָּרִים!
יְצוּרִים פְּשׁוּטִים בְּנֵי-שֶׁמֶשׁ וִישָׁרִים.
לֹא מִקְסַם צְבָעִים וָרֵיחַ
יֶרֶק רַךְ רַעֲנָן פּוֹרֵחַ – צַבָּרִים!

לָנוּ חֵן פִּרְאִי שֶׁלָּנוּ וְרָזָיו
וְצוּרוֹת מוֹשְׁכוֹת כָּל עַיִן, שֶׁפַע רַב.
רַק לַטּוֹב נָאִיר פָּנֵינוּ
הִנְּנוּ אֲשֶׁר הִנֵּנוּ – צַבָּרִים!
*******************
צַדִּיק כַּתָּמָר יִפְרָח
כְּאֶרֶז בַּלְּבָנוֹן יִשְׂגֶּה
שְׁתוּלִים בְּבֵית ה'
בְּחַצְרוֹת אֱלֹהֵינוּ יַפְרִיחוּ
עוֹד יְנוּבוּן בְּשֵׂיבָה
דְּשֵׁנִים וְרַעֲנַנִּים יִהְיוּ
לְהַגִּיד כִּי-יָשָׁר ה'
צוּרִי וְלֹא-עַוְלָתָה בּוֹ
*******************
צְדַקְתֶּם, הַבּוֹנִים הַצְּעִירִים:
הַנִּכְנָס יִכָּנֵס בַּנֹּעַר!
כָּל עוֹד הָעֵינַיִם בְּהִלָּן,
וְקָלְטוּ בִּקְדֻשָּׁה וּבְטֹהַר
אֶת אֹדֶם הַשְּׁפֵלָה וְהַנֶּגֶב
וּמֶרְחַב שָׁמַיִם כְּחֻלִּים,
אֶת צַלְעוֹת הַתָּבוֹר וְהַכַּרְמֶל,
אֶת שִׁטְחֵי הָאָרֶץ הַגְּאוּלִים.

וְסָפְגָה הַגְּוִיָּה הַצְּעִירָה,
הַשְּׁרִירִים יְצוּקֵי הַדָּמִים
אוֹר חַמָּה יוֹקֶדֶת, מְשַׁזֶּפֶת
חֹם בְּרָכָה, חֹם חַיֵּי-עוֹלָמִים.
וְרָוְתָה הַגְּוִיָּה הַשְּׁזוּפָה
וְהָפְכוּ שְׁחֹרִים הַשְּׁרִירִים
בְּקַרְקַע הַקֹּדֶשׁ הַשָּׁחֹר.
צְדַקְתֶּם, הַבּוֹנִים הַצְּעִירִים!
*******************
בָּא מִנֶּגֶב סַעַר
זַעַם יֶעֱשַׁן
צַהַ"ל עֵר בַּשַּׁעַר
עֵר וְלֹא יִישַׁן

צַהַ"ל עַז כַּסֶּלַע
צוּר הוּא כָּל חַיָּל
יֵשׁ לוֹ כֹּחַ-פֶּלֶא
נֶשֶׁק רַב-אֱיָל
חֲלֻדָּה לֹא יַעַל
לְעוֹלָם פּוֹעֵל
סוֹד נִשְׁקוֹ שֶׁל צַהַ"ל
הוּא נֵצַח יִשְׂרָאֵל.

רוּחַ מִשְׁתּוֹלֶלֶת
מִצָּפוֹן, מִמּוּל
כְּחוֹמָה שֶׁל פֶּלֶד
צַהַ"ל עַל הַגְּבוּל.

צַהַ"ל עַז כַּסֶּלַע...

מְזִמָּה נֶחֱרֶשֶׁת
בְּרַחֲבֵי עֲרָב
צַהַ"ל הוּא כְּעֶשֶׁת
עֵר, דָּרוּךְ לַקְּרָב.

צַהַ"ל עַז כַּסֶּלַע...

יִשְׁתּוֹלֵל הַסַּעַר
יֶהֱמֶה, יִסְעַר
צַהַ"ל עֵר בַּשַּׁעַר
צַהַ"ל עַל מִשְׁמָר.

צַהַ"ל עַז כַּסֶּלַע...


*******************
צוֹעֵד וְצוֹעֵד הָאִישׁ הָעוֹבֵד
לֹא יֵדַע הִנָּפֵשׁ, הִנָּפֵשׁ
נִיר אַחַר נִיר מֵאָז בֹּקֶר הֵאִיר
וְקוֹצֵר הַחֶרְמֵשׁ, הַחֶרְמֵשׁ.

שָׂדוֹת רְחָבִים מִשְׂתָּרְעִים מֵרָחוֹק
הָרֵי גִּלְבּוֹעַ כֻּסּוּ יָרֹק
טוֹב לַקּוֹצֵר בְּיוֹם שֶׁמֶשׁ וָזִיו
בִּשֵּׂר אָבִיב, בִּשֵּׂר אָבִיב.
*******************
צוּר מִשֶּׁלּוֹ אָכַלְנוּ 
בָּרְכוּ אֱמוּנַי   
שָׂבַעְנוּ וְהוֹתַרְנוּ 
כִּדְבַר אֲדֹנָי.
 
הַזָּן אֶת עוֹלָמוֹ
רוֹעֵנוּ אָבִינוּ   
אָכַלְנוּ אֶת לַחְמוֹ 
וְיֵינוֹ שָׁתִינוּ 
עַל כֵּן נוֹדֶה לִשְׁמוֹ 
וּנְהַלְּלוֹ בְּפִינוּ
אָמַרְנוּ וְעָנִינוּ 
אֵין קָדוֹשׁ כַּאֲדֹנָי.
 
בְּשִׁיר וְקוֹל תּוֹדָה
נְבָרֵךְ לֵאלֹהֵינוּ 
עַל אֶרֶץ חֶמְדָּה טוֹבָה 
שֶׁהִנְחִיל לַאֲבוֹתֵינוּ.
וּמָזוֹן וְצֵדָה 
הִשְׂבִּיעַ לְנַפְשֵׁנוּ   
חַסְדּוֹ גָּבַר עָלֵינוּ 
וְאֱמֶת אֲדֹנָי.
 
רַחֵם בְּחַסְדֶּךָ 
עַל עַמְּךָ צוּרֵנוּ  
עַל צִיּוֹן מִשְׁכַּן כְּבוֹדֶךָ 
זְבוּל בֵּית תִּפְאַרְתֵּנוּ 
וּבֶן דָּוִד עַבְדֶּךָ 
יָבֹא וְיִגְאָלֵנוּ  
רוּחַ אַפֵּינוּ 
מְשִׁיחַ אֲדֹנָי.
 
יִבָּנֶה הַמִּקְדָּשׁ 
עִיר צִיּוֹן תְּמַלֵּא 
וְשָׁם נָשִׁיר שִׁיר חָדָשׁ
וּבִרְנָנָה נַעֲלֶה
הָרַחֲמָן הַנִּקְדָּשׁ 
יִתְבָּרַךְ וְיִתְעַלֶּה  
עַל כּוֹס יַיִן מָלֵא 
כְּבִרְכַּת אֲדֹנָי.
*******************
חַ חַ חַ...
בְּאָקוֹרְדִים וּבְטֶרְצוֹת כֹּה נִצְחַק
בְּסֵקוּנְדוֹת, טְרִילִילִי, חַ חַ חַ...
וּמִתּוֹךְ הַצְּחוֹק שָׁרָה מַקְהֵלָה.
*******************
הָאֵשׁ מְפַצַּחַת זְרָדִים בִּדְמָמָה
מַשְׁחִיר הַקָּפֶה בַּפִינְגָּ'אן –
סִפּוּר נְסַפֵּר וְסִפּוּר גַּם נִשְׁמַע
חָדָשׁ וְכַמּוּבָן גַּם יָשָׁן.

אִם יֵשׁ מִין צִ'יזְבָּט אֲשֶׁר אִישׁ 
מִשּׁוּם-מָה, אֵינֶנּוּ רוֹצֶה כְּלָל לִשְׁמֹעַ
יֶשְׁנָם עַתִּיקִים, שֶׁיֵּינָם מְשֻׁמָּר –
נַקְשִׁיב אֲלֵיהֶם בִּבְלִי-נוֹעַ:

הָרוּחַ רוֹעֶשֶׁת
גַּחֶלֶת לוֹחֶשֶׁת
וְלַיִל עָלֵינוּ יָרַד.
מֵעֶרֶב עַד שַׁחַר
סַפֵּר לָנוּ אַחָא
סַפֵּר נָא, סַפֵּר נָא צִ'יזְבַּאט...

סַפֵּר נְסַפֵּר עַל כִּבּוּשׁ בִּיר-אֶל-חַרְת
עַל לֵיל הַקְּרָבוֹת שֶׁחָלַף –
אֵיךְ יוֹסֶלֶה-חַסָּה מִשְּׁלֹשׁ מֵאוֹת יַרְד
הוֹרִיד בְּלֵיל-חֹשֶׁךְ צַלָּף...
 
אָח, חֶבְרֶ'ה, אֶזְכֹּרָה אֶת צִיפְּקֶה בַּקְּרָב
דְּרוּכָה מִנִּי רֹאשׁ עַד כַּף רֶגֶל
הָיְתָה חַבּוּבָּה כְּמוֹ תַּפּוּחַ בַּסְּתָו
הָיְתָה עֲצוּמָה וְהוֹרֶגֶת...

הָרוּחַ רוֹעֶשֶׁת...

נִזְכֹּר אֵיךְ בְּלֵיל הַפְּרִיצָה לְעַתְלִית
פָּרַצְנוּ, אַגָּב, לַמִּטְבָּח
אַחַת הַסִּבּוֹת שֶׁנָּתְנוּ לְהַחְלִיט
שֶׁבֶּטַח הָיָה שָׁם פַּלְמָ"ח...
 
אַתֶּם עוֹד זוֹכְרִים: בַּשַּׁבָּת הַשְּׁחֹרָה
בַּסְּלִיק לְחָמְרֵי טוֹפּוֹגְרַפְיָה
הַסְּלִיקֶר נִשְׁכַּח... וּבְבוֹא יוֹם-אוֹרָה
מָצְאוּ שָׁמָּה רַק פוֹטוֹגְרַפְיָה...

הָרוּחַ רוֹעֶשֶׁת...

נִזְכֹּר אֶת מַסַּע הַפְּלֻגָּה בַּמִּדְבָּר
וְאֹדֶם דְּלֵקוֹת עַל הָהָר
נִזְכֹּר אֶת אוֹתָהּ הַזְּחִילָה לָרַדָּאר
נִזְכֹּר אֵיךְ אֶחָד לֹא חָזַר...
 
אַךְ יוֹם עוֹד יָבוֹא וְהָאֵשׁ עוֹד תִּלְהַט
וְסַהַר יָשׁוּט עַל בָּתֵּינוּ;
וּסְבִיב הַמְּדוּרָה קְצָת צִ'יזְבַּאט
קְצָת צִ'יזְבַּאט אוּלַי יְסַפְּרוּ גַּם עָלֵינוּ...

הָרוּחַ רוֹעֶשֶׁת...
*******************
צַיַּד הַצִּפֳּרִים אֲנִי
עַלִּיז תָּמִיד וְשִׁיר בְּפִי
זָקֵן וָטָף בְּכָל הַנּוֹף
יַכִּירוּ שֵׁם צַיַּד הָעוֹף
אֵדַע יָדוֹעַ קַחַת לֵב
כַּצִּפֳּרִים בְּרֹךְ צַפְצֵף
עַל כֵּן אָגִיל וְשִׁיר בְּפִי
הֵן כָּל הַצִּפֳּרִים שֶׁלִּי
*******************
אָז הָלַכְנוּ לְאָדוֹן צִימֶרְמַן
וְאָמַרְנוּ לוֹ "תֵּן חָמֵשׁ פוּנְט!"
אָז אָמַר לָנוּ אָדוֹן צִימֶרְמַן
"לְכוּ אֶל וַעַד הַמּוֹשָׁבָה!"

הֵי, הֵי! נֹעַר שֶׁל מֶסְחָה,
לָמָּה אֵין לָנוּ מוֹעֲדוֹן?
*******************
צִ'ין קְוַואי קְוַואנִימֶנֶה קְוַואנִימֶנֶה
יֶסוֹ יֶסוֹ צִ'ין קְוַואי קְוַואי צִ'ין קְוַואי קְוַואי
צִ'ין קְוַואי קְוַואנִימֶנֶה קְוַואנִימֶנֶה
יֶסוֹ יֶסוֹ צִ'ין קְוַואי קְוַואי צִ'ין קְוַואי קְוַואי 
אָצֶ'רְוָה אוּם אָצֶ'רְוָה צֶ'רְוָה אוּמְבָּה
אָצֶ'רְוָה אוּמְבָּה, אָצֶ'רְוָה אוּמְבָּה.
אָצֶ'רְוָה אוּם אָצֶ'רְוָה צֶ'רְוָה אוּמְבָּה
אָצֶ'רְוָה אוּמְבָּה, 
אָצֶ'רְוָה אוּמְבָּה אוּמְבָּה אוּם
*******************
וְהִנֵּה הִיא שׁוּב עוֹבֶרֶת
אֶת הַלֵּב גַּל חֹם הֵצִיף
וְחוֹלֶפֶת הִיא בַּדֶּרֶךְ –
וְהַגְּדוּד כֻּלּוֹ עַל בֶּרֶךְ
מְחַיֵּךְ, רֵעַי, לְצִיפּ...
מְחַיֵּךְ, רֵעַי, לְצִיפּ...

בָּעוֹלָם אוֹמְרִים: צִפּוֹרָה
אַךְ אֲנַחְנוּ בִּפְּרִינְצִיפּ
אֶת צִפּוֹרָה לֹא נִזְכֹּרָה,
רַק עִם לַיִל נַחֲזֹרָה
וְנִלְחַשׁ בְּרַעַד: צִיפּ...
וְנִלְחַשׁ בְּרַעַד: צִיפּ...

צִיפּ, צִיפּ, צִיפּ, צִיפּ, צִיפִּי, צִיפִּי,
לְדַבֵּר אַל נָא תּוֹסִיפִי!
כִּי כְּשֶׁאַתְּ מִמּוּל עוֹבֶרֶת,
כָּל הָאָרֶץ מִסְתַּחְרֶרֶת,
מִכּוֹכָב וְעַד יָרֵחַ
שְׁמֵךְ בִּלְבַד כֹּה מְשַׁגֵּעַ!
צִיפּ, צִיפּ, צִיפּ, צִיפּ, צִיפִּי, צִיפִּי,
צִיפּ, צִיפּ, צִיפּ.

הִיא אֶתְמוֹל אָמְרָה: יַקִּיר לִי
אֶת שְׂפָתַי לְךָ אֶתֵּן...
וְרוֹמַנְס, אָמְרָה, תָּשִׁיר לִי –
רַק הַגּוּף שֶׁלָּהּ מַזְכִּיר לִי
מַחְסָנִית כָּזֹאת שֶׁל בְּרֶן...
מַחְסָנִית כָּזֹאת שֶׁל בְּרֶן...

לִי שִׁלְשׁוֹם אָמְרָה: הַבֵּט כָּאן: 
בּוֹא נֵלֵךְ לַמְּעָרוֹת...
וְלִבּוֹ מַמָּשׁ הִרְטִיט כָּךְ –
יֵשׁ לָהּ קוֹל כְּמוֹ לַדָּוִידְקָה –
כְּמוֹ דָּוִידְקָה בִּצְרוֹרוֹת...
כְּמוֹ דָּוִידְקָה בִּצְרוֹרוֹת...

צִיפּ, צִיפּ...

יוֹם אֶחָד אִתִּי הִתְחִילָה
אָז אָמַרְתִּי: תְּנִי לִחְיוֹת –
הִיא נָתְנָה לוֹ זְבֶּנְגְ בַּצֶּלַע,
וּמֵאָז יֵשׁ לוֹ, מִמֵּילָא,
אֵיךְ אוֹמְרִים? מוּסַר כְּלָיוֹת...
כַּמּוּבָן, מוּסַר כְּלָיוֹת...

וְהִנֵּה הִיא שׁוּב עוֹבֶרֶת,
אֶת הַלֵּב גַּל חֹם הֵצִיף
וְחוֹלֶפֶת הִיא בַּדֶּרֶךְ
וְהַגְּדוּד כֻּלּוֹ עַל בֶּרֶךְ
מְחַיֵּךְ, רֵעַי, לְצִיפּ...
מְחַיֵּךְ, רֵעַי, לְצִיפּ...

צִיפּ, צִיפּ...
*******************
צִיף צִיף צִיף
צִפּוֹר קְטַנָּה
מְצַפְצֶפֶת בַּגִּנָּה

בּוֹאִי הֵנָּה! בּוֹאִי הֵנָּה!
עָפָה הַצִּפּוֹר –
אֵינֶנָּה...
*******************
קוֹל צִפּוֹר הוּא עַל הָעֵץ –
צִיץ, צְוִיץ...

"צִפּוֹר-חֵן, מֵאָן וּלְאָן?"
"מִן הַקֵּן אֶל תּוֹךְ הַגָּן.
לִילָדַי אֲלַקְּטָה מָן,
גַּרְגֵּר שָׁם וְגַרְגֵּר כָּאן.
צִיץ צְוִיץ... אֵין לִי פְּנָי,
שָׁלוֹם, יֶלֶד, כֹּה לֶחָי!"
*******************
צִפּוֹר שָׁרָה בַּיַּעַר
קוֹלָהּ טָהוֹר וָזַךְ
יָפִים חַיֵּי הַיַּעַר
לָכֵן צִפּוֹר תִּשְׂמַח.

לַ-לַ-לַ לַ-לַ-לַ...

צִפּוֹר בּוֹנָה בַּיַּעַר
לָשֶׁבֶת בַּיִת קָט –
קַן צִפּוֹר בַּיַּעַר,
יָפֶה הוּא וְנֶחְמָד.

לַ-לַ-לַ לַ-לַ-לַ...

צִפּוֹר עָפָה בַּיַּעַר
עוּף עוּף מִסְּבַךְ לִסְבַךְ.
יָפִים חַיֵּי הַיַּעַר
לָכֵן צִפּוֹר תִּשְׂמַח.

לַ-לַ-לַ לַ-לַ-לַ...

צִפּוֹר נָמָה בַּיַּעַר
עֲיֵפָה מֵרְקֹד.
שְׁנַת-צִפּוֹר בַּיַּעַר
וַדַּאי נְעִימָה מְאוֹד.

לַ-לַ-לַ לַ-לַ-לַ...

*******************
צִפּוֹר מְעוֹפֶפֶת
בַּכְּנָפַיִם;
צִפּוֹר מְנַתֶּרֶת
בָּרַגְלַיִם;
צִפּוֹר מְעוֹפֶפֶת: 
עוּף, עוּף, עוּף!
צִפּוֹר מְצַפְצֶפֶת: 
צוּף, צִיף, צוּף!


*******************
צִפּוֹר רְנָנִים טָסָה,
כְּנָפַיִם פּוֹרְשָׂה.
אֶפְרֹשׂ לִי גַּם אֲנִי
אֶת כְּנַף דִּמְיוֹנִי.

צִפּוֹר רְנָנִים רַנָּה לָהּ
כִּי טוֹב לִבָּה.
אָרֹן גַּם אֲנִי
וְיִיטַב לְבָבִי.
*******************
צִפּוֹרִי נֶחְמֶדֶת
אָנָּה אַתְּ נוֹדֶדֶת
כָּל יְמוֹת מוֹלֶדֶת
הֵן אָבִיב.
*******************
הַצִּפֳּרִים:
רִדְפוּהָ,
תִּפְשׂוּהָ,
הַחֲצוּפָה הַקְּטַנָּה!

הַדְּבוֹרָה:
מַלְּטוּנִי,
פַּלְטוּנִי, 
הוֹשַׁע-נָא, הוֹשַׁע-נָא!

וּבְמוֹרָא
הַדְּבוֹרָה
הִתְמַלְּטָה הַגַּנָּה,
וַתָּבוֹא
לְהֵחָבֵא
בְּחֵיק הַשּׁוֹשַׁנָּה.
*******************
צִיץ, צִיץ, צְוִיץ,
פִּי, פִּי, פִּי!
חוּשִׁי אָחוֹת,
בֹּאִי, רְאִי,
בֹּאִי, רְאִי,
מָצָאתִי פְּרִי,
פְּרִי מָצָאתִי,
קוּמִי זְכִי,
קוּמִי שִׂימִי
פִּיךְ עִם פִּי
גַּרְגֵּר לָךְ
וְגַרְגֵּר לִי.
*******************
צִיץ, צִיץ, צְוִיץ,
פִּי, פִּי, פִּי!
חוּשִׁי אָחוֹת,
בֹּאִי, רְאִי,
בֹּאִי, רְאִי,
מָצָאתִי פְּרִי,
פְּרִי מָצָאתִי, 
קוּמִי זְכִי, 
קוּמִי שִׂימִי
פִּיךְ עִם פִּי

גַּרְגֵּר לָךְ

וְגַרְגֵּר לִי.


*******************
צִ'יק צִ'יק בּוּם בּוּם 

בְּרִיטַנְיָה מְשַׂחֶקֶת בְּשֶׁפַע כִּשָּׁרוֹן 
מַחֲזֵה תַּנַ"כִי - אַהֲבַת צִיּוֹן 
אַי, אַי, זֶה לֹא טוֹב. 

הֶחָבֵר מַר בֶּוִין יוֹדֵעַ גַּם געשעפט 
הוֹ, אֵיזֶה סוֹצְיָאלִיזְם שֶׁיֵּשׁ בּוֹ רֵיחַ נֵפְטְ 
אַי, אַי, זֶה לֹא טוֹב. 

אוּלָם לְפִי שָׁעָה קִיֵּם אֲשֶׁר הִבְטִיחַ 
הֵכִין לַיְּהוּדִים - פֶּנְסְיוֹן דֶּה-לוּקְס רָפִיחַ 
אַי, אַי, זֶה לֹא טוֹב. 

הָאָבִיב הִגִּיעַ וְנִתַּן הָאוֹת 
שׁוּב לְיַד הַכֹּתֶל בּוֹרְחוֹת מַכּוֹת טְרִיּוֹת 
אַי, אַי, זֶה לֹא טוֹב. 

וְאַנְשֵׁי מַחְתֶּרֶת הֵם אַיְזֶן בַּחוּרִים 
מִלְּבַד סְחִיבַת הַנֶּשֶׁק גּוֹנְבִים אֶת הַשּׁוֹטְרִים 
אַי אַי אַי זֶה טוֹב!

*******************
צֵל לֹא צֵל בְּלֵיל פֶּלֶא
נִשְׁתַּכַּרְתִּי בּוֹ כְּלוֹט
צֵל בַּת צֵל עוֹרֵר בִּי לַהַט
צֵל יָפֶה מִכָּל כַּלּוֹת

בָּא הַיּוֹם, הָיָה הַפֶּלֶא
וָאֶרְאֶנָּה – אַלְלַי!
מְקֻלָּל יְהֵא הַלַּיְלָה
נוֹאֲלוּ מַעֲלָלַי

אֶזָּהֵר בְּלֵיל פֶּלֶא
וּבָאֹפֶל לֹא אֹהַב
צֵל לֹא צֵל רַבִּים כָּאֵלֶּה
אוֹי לַלֵּב הַמְּאֻכְזָב
*******************
לִי צְחוֹקֵךְ נַעֲרָה
וּדְמוּתֵךְ עֲטוּרָה
זֵר שִׁירִים וָחֵן קַלִּילִים כָּאוֹרָה
כִּי חִיּוּכִים שִׁמְשֵׁךְ פִּזְּרָה לַאֲבִיבַיִךְ
כָּאֲלֻמָּה קוֹרְנָה אַתְּ בַּשָּׂדֶה!

עֱנוּ לִי, זֶמֶר, שִׁיר וּמָחוֹל
הֵנֵצּוּ נְעוּרַי לִי פְּרִי
וַיִּגְמֹלוּ –
לִי עֶלֶם רַן:
צְלִילָיו לִי – וְטַלְּלַי לוֹ!
עֶלֶם לְרֶנֶן-עֲלוּמַי עָנָה.

לִי צְחוֹקֵךְ, נַעֲרָה...
*******************
צְלִיל זוֹגִים וְצֵל הָעֶרֶב
מְרַדְּפִים אֲבַק עֶדְרִי.
מִן הַכְּפָר עַלְמָה עִם חֵמֶת
מַפְסִיעָה מוּל בְּאֵרִי, לִי!

עֲדָרִים כִּתְּרוּ הָרַהַט,
בְּנוֹת הַכְּפָר עִטְּרוּ לָהָר.
כִּרְכְּרוּ טָלֶה גַּם עֶלֶם,
שׁוֹאֲבוֹת עִם הַשְּׁגַר.

מְצִלּוֹת הִכּוּ בַּשֶּׁלֶף
עֵת נָהַגְתְּ בִּשְׁבִיל הַדָּר.
רְחֵלוֹת דַּקּוֹת הַטֶּלֶף
נֶחְפָּזוֹת אֶל הַשְּׁגַר.
*******************
צַלְצֵל נָא בְּאוֹן,
פַּעֲמוֹן נְחֹשֶׁת!
הַשַּׁחַר הוֹפִיעַ,
מְבַשֵּׂר הַיּוֹם.
צַלְצֵל נָא בְּאוֹן
וְצִפֳּרִים יָרִיעוּ בַּגַּן
בְּבֹקֶר רַעֲנָן
תִּזְרַח הַשֶּׁמֶשׁ
תָּאִיר אוֹרָהּ
תּוֹפִיעַ זָהֳרָהּ.
*******************
צַלְצֵל קַתְרוֹס, צַלְצֵל בְּעֶצֶב
נַגֵּן מֵיתָר שֶׁלִּי נוּגוֹת
הָיֹה הָיְתָה אַחַת מָלִינָה
אֲבָל גַּם הִיא אֵינֶנָּה עוֹד.

מֵפִיץ הַנֵּר קַרְנֵי עַצֶּבֶת
וּשְׁנַת אָסִיר הֵן כֹּה תִּמְתַּק
שָׁם הַשָּׁעוֹן סוֹבֵב בְּלִי הֶרֶף
וְגַלְגַּלָּיו דּוֹפְקִים תִּיק-תַּק

אוֹי, אִמָּא אִמָּא לָמָּה לָמָּה?
אוֹי לָמָּה זֶה חַיִּים לִי נָתַתְּ?
אוֹי לָמָּה זֶה יְלִדְתִּינִי
וּלְבוּשׁ אָסִיר עָלַי נָתַתְּ?
*******************
צִלְצְלוּ צְלִיל צְלִיל
פַּעֲמוֹנֵי הָעֵדֶר
לְרַגְלֵי הָהָר
הַר הַכַּרְמֶל.

שֶׁמֶשׁ אַט שׁוֹקַעַת,
יָם מַזְהִיב מִלְּמַטָּה
לְרַגְלֵי הָהָר
הַר הַכַּרְמֶל.

אוּצוּ רוּצוּ, כִּבְשֵׂי לֹבֶן
אֶל מִכְלָא וָדִיר
עֵת לָנוּחַ עַד הַלַּיִל
הַלְּבָנָה תָּאִיר.

שֶׁמֶשׁ אַט שׁוֹקַעַת...

חִישׁ-חִישׁ
הָרוֹעֶה מֵאִיץ בָּם
חִישׁ-חִישׁ
הוּא מְזָרְזָם.

שֶׁמֶשׁ אַט שׁוֹקַעַת...
*******************
הַלַּיְלָה יָדַעְתִּי
הָיִיתָ לֹא לִי
וְיָדֶיךָ חִבְּקוּ נַעֲרָה
וְזוֹ הִתְרַפְּקָה
עַל לִבְּךָ הִדַּפְּקָה
וְאַתָּה הִתְפַּלַּלְתָּ רַק לִי
כִּי צָמֵאתָ, צָמֵאתָ רַק לִי.

כֵּן, תֹּאמַר: אַגָּדַת דִּמְיוֹנִי
כֵּן, תֹּאמַר: אַגָּדַת דִּמְיוֹנִי
אַךְ לִבְּךָ שֶׁטָּעַם, שֶׁיָּדַע וְנִפְגַּע
יְבַקֵּשׁ רַק אוֹתִי, רַק אוֹתִי
כִּי צָמֵאתָ, צָמֵאתָ רַק לִי.

הַלַּיְלָה יָדַעְתִּי 
הָיִיתָ שִׁכּוֹר
כִּי הָיָה זֶה לֵיל חֹם וּתְשׁוּקָה
אַךְ דָּמְךָ הַצָּמֵא 
מִדָּמָהּ לֹא רָוָה
וְצָמֵאתָ, צָמֵאתָ רַק לִי.

כֵּן תֹּאמַר...

הַלַּיְלָה יָדַעְתִּי
לִשְׁכֹּחַ רָצָה
לְבָבְךָ הָאוֹהֵב אֶת קוֹלִי
קוֹלָהּ כִּי לָחַשׁ
סוֹדוֹת אֲדֻמִּים
שָׁמַעְתָּ, שָׁמַעְתָּ אוֹתִי
כִּי צָמֵאתָ, צָמֵאתָ רַק לִי.


*******************
צָעֲדָה הַחֶבְרַיָּא
לַמֶּרְחָב הִפְסִיעָה בְּשִׁיר
מִתְנוֹפֵף הַיּוֹם הַדֶּגֶל
שֶׁל הַקּוֹמַנְדִּיר
הוֹ, דֶּגֶל שֶׁל הַקּוֹמַנְדִּיר!

אֶת פָּנֵינוּ נָשִׂימָה
אֶל עָתִיד חָדָשׁ וּמַזְהִיר
נִסְתַּעֵר בְּאוֹן קָדִימָה
עִם הַקּוֹמַנְדִּיר
הוֹ, קָדִימָה עִם הַקּוֹמַנְדִּיר!
*******************
צַעֲצוּעִים שָׁכְבוּ לִישֹׁן:
בֻּבָּה, כַּדּוּר, דֹּב וּסְבִיבוֹן.
רַק הַחִשּׁוּק עוֹדֶנּוּ עֵר
וּמְסַפֵּר וּמְסַפֵּר
אֵיךְ הוּא רָץ וּמְמַהֵר
מִקְּצֵה חָצֵר עַד הַגָּדֵר.
שָׁמַע אוֹתוֹ כּוּשִׁי חָכָם,
שָׁמַע, שָׁמַע עַד שֶׁנִּרְדַּם.
*******************
צַעֲצוּעִים הָלְכוּ לִישֹׁן
דֹּב, חָתוּל וּסְבִיבוֹן
נוּמָה, נוּמָה, נוּמָה

רַק הַחִשּׁוּק עוֹדֶנּוּ עֵר
הוּא מְדַבֵּר, הוּא מְסַפֵּר
אֵיךְ הוּא רָץ מַהֵר מַהֵר
מִקְּצֵה חָצֵר עַד הַגָּדֵר

שָׁמַע אוֹתוֹ כּוּשִׁי חָכָם
שָׁמַע, שָׁמַע עַד שֶׁנִּרְדַּם
נוּמָה, נוּמָה, בְּנִי, נוּם
*******************
צַעֲצוּעִים לַמָּקוֹם!
דַּי, שִׂחַקְנוּ כָּל הַיּוֹם.
לְכוּ לִישֹׁן, מְאֻחָר!
נִתְרָאֶה גַּם מָחָר.
*******************
תּוֹפֶרֶת אֲנִי וְתוֹפֶרֶת,
הַיָּם לֹא יֶחְדַּל מִלִּנְהֹם.
אֲנִי אֶת פָּנֶיךָ זוֹכֶרֶת
כְּאִלּוּ הָיָה זֶה הַיּוֹם.

הוֹ, כַּמָּה צָחַקְנוּ אֵי פַּעַם,
רֹאשִׁי הַסְּחַרְחַר הַמְּתֻלְתָּל.
הָיָה לַיָּמִים אֵיזֶה טַעַם
כָּזֶה שֶׁל תַּפּוּחַ עִם טַל.

אָמַרְתִּי: "כְּתָבְתִּי הִיא עֲדַיִן
כְּקֹדֶם, תִּגַּשׁ לִפְעָמִים.
צָרִיךְ לְצַלְצֵל פַּעֲמַיִם
קוֹמָה רִאשׁוֹנָה מִיָּמִין..."

צָרִיךְ לְצַלְצֵל פַּעֲמַיִם,
צָרִיךְ לְחַכּוֹת רֶגַע קָט,
וְאָז נִפְתָּחוֹת הַדְּלָתַיִם
וְאָז נִפְגָּשִׁים בְּמַבָּט.
צָרִיךְ לְצַלְצֵל פַּעֲמַיִם,
לָבוֹא וְלוֹמַר: "עֶרֶב טוֹב, 
נִכְנַסְתִּי אֵלַיִךְ בֵּינְתַיִם
כֵּיוָן שֶׁעָבַרְתִּי בָּרְחוֹב."

וְכָךְ, עַד שֶׁבָּא אוֹתוֹ עֶרֶב,
שָׁטְפוּ מִדְרָכוֹת רוֹעֲשׁוֹת.
דְּבָרֶיךָ הִכּוּנִי כַּחֶרֶב,
דְּבָרֶיךָ עִנּוּנִי כַּשּׁוֹט.

שָׁתַקְתִּי, דָּבָר לֹא יָדַעְתִּי,
יָדַעְתִּי, רַק לֹא, לֹא נָכוֹן.
נִפְרַדְנוּ... לְפֶתַע שָׁמַעְתִּי
בַּפֶּתַח צִלְצוּל פַּעֲמוֹן –

לְרֶגַע אֵחַרְתִּי לִפְתֹּחַ,
קָפָאתִי בֵּין חֹשֶׁךְ לְאוֹר.
מַדּוּעַ מִהַרְתָּ לִבְרֹחַ?
מַדּוּעַ מִהַרְתָּ, אֱמֹר!

צָרִיךְ לְצַלְצֵל פַּעֲמַיִם...

תּוֹפֶרֶת אֲנִי וְתוֹפֶרֶת,
הַיָּם לֹא יֶחְדַּל מִלִּנְהֹם.
אֲנִי אֶת פָּנֶיךָ זוֹכֶרֶת
כְּאִלּוּ הָיָה זֶה הַיּוֹם.

אִם פַּעַם יִהְיֶה וְתָבוֹאָה
שֵׁנִית פֹּה בָּרְחוֹב לַעֲבֹר,
תִּזְכֹּר כִּי בַּחֶדֶר מַרְגּוֹעַ
תִּזְכֹּר כִּי דּוֹלֵק בּוֹ הָאוֹר.

תָּבוֹא, כָּךְ פָּשׁוּט כְּמוֹ נַעַר,
דָּבָר לֹא צָרִיךְ לְחַדֵּשׁ.
הֶסְבֵּר לֹא נָחוּץ וְלֹא צַעַר,
סְלִיחָה לֹא צָרִיךְ לְבַקֵּשׁ.

צָרִיךְ לְצַלְצֵל פַּעֲמַיִם...
*******************
צְרִיף פָּשׁוּט וְדַל
וְדוֹלֵף מֵעַל –
זוֹ הָיְתָה הַדְּמוּת.
אַל נָא, אַל תִּשְׁאַל,
זֶה הָיָה מִפְעָל,
זוֹ הָיְתָה שְׁלֵמוּת.

נִכְנְסָה שַׁבָּת
אָז הַבֵּן הַבַּת
לֹבֶן חַג עָטוּ,
וְשִׁירָה אַחַת 
וּנְשָׁמָה אַחַת
בֶּחָלָל פָּשְׁטו.

אָז הַלֵּב מִלֵּל,
הֶחָלִיל חִלֵּל,
וְהָיָה אַךְ טוֹב.
מִי לְכָךְ פִּלֵּל,
מִי כָּל זֹאת מִלֵּל
כִּי הַכֹּל יַחְלֹף?
*******************
מִתְנוֹסֵס הַנֵּס עַל תֹּרֶן,
מִתְלַקַּחַת מְדוּרָה.
עַל הָהָר בֵּין יַעֲרוֹת אֹרֶן
מִתְלַכֶּדֶת הַשּׁוּרָה.

הֵי, קָדִימָה אַךְ קָדִימָה,
אֶת קוֹלְךָ בְּשִׁיר הָרִימָה,
שִׁירוּ, גִּילוּ, הַעְפִּילוּ בַּמִּשְׁעוֹל.

קוֹל קוֹרֵא מֵהַר וָגֶבַע: 
בּוֹאוּ נָא!
בּוֹאוּ שׁוֹמְרִים אֶל חֵיק הַטֶּבַע, 
בּוֹאוּ נָא!

שִׁירֵנוּ מֶרֶד, 
שִׁירָה סוֹעֶרֶת,
וְהִיא הוֹרֶסֶת 
וּמְפוֹצֶצֶת אֶת הַכֹּל.

הָרִימוּ רֶגֶל! 
הָנִיפוּ דֶּגֶל!
נַעֲלֶה נַעְפִּילָה 
עַל אַף הַכֹּל!
*******************
קָדִימָה הַשּׁוֹמֵר!
קָדִימָה הַשּׁוֹמֵר!
לָעֲבוֹדָה, לַנִּצָּחוֹן!

דֶּגֶל אָדֹם הוּא דִּגְלֵנוּ
"חֲזַק וֶאֱמַץ" סִיסְמָתֵנוּ
קָדִימָה הַשּׁוֹמֵר,
הַשּׁוֹמֵר הַצָּעִיר!
*******************
קָדִימָה, קָדִימָה אַחִים נִצְעָדָה
אֶל מַטָּרָתֵנוּ פָּנֵינוּ נִשָּׂא
וְאַל נָשִׂים לִבֵּנוּ לְמִכְשׁוֹלֵי דַּרְכֵּנוּ
כִּי שׁוֹמְרִים צְעִירִים הִנֵּנוּ, הִנֵּנוּ!
*******************
קָדִימָה קָדִימָה קָדִימָה רוּץ!
לָאֲכִילָה הֱיֵה נָכוֹן!
לָאֲכִילָה – בְּתֵאָבוֹן!
*******************
שָׁלוֹם עָלֶיךָ, רִבּוֹן הָעוֹלָמִים
אֲנִי, ר' לֵוִי-יִצְחָק בֶּן-שָׂרָה מִבֶּרְדִיצֶ'ב,
בָּאתִי אֵלֶיךָ בִּטְעָנוֹת:
מַה חֶפְצְךָ מִבְּנֵי-יִשְׂרָאֵל?
עַל כָּל דָּבָר "דַּבֵּר אֶל בְּנֵי-יִשְׂרָאֵל"!
עַל כָּל דָּבָר "תֹּאמַר לִבְנֵי-יִשְׂרָאֵל"!

אָב רַחוּם, כַּמָּה אֻמּוֹת בָּעוֹלָם:
פַּרְסָיָה, מָדָיָה, בַּבְלָיָה
צָרְפָת מַה הִיא אוֹמֶרֶת:
"רַק מַלְכֵּנוּ הוּא מֶלֶךְ"
אַשְׁכְּנַז אוֹמֶרֶת:
"רַק מַלְכוּתֵנוּ הִיא מַלְכוּת"
וַאֲנִי, ר' לֵוִי-יִצְחָק בֶּן-שָׂרָה מִבֶּרְדִיצֶ'ב אוֹמֵר:
"יִתְגַּדַּל וְיִתְקַדַּשׁ שְׁמֵהּ רַבָּא!"

וַאֲנִי, ר' לֵוִי-יִצְחָק בֶּן-שָׂרָה מִבֶּרְדִיצֶ'ב אוֹמֵר:
"לֹא אָזוּז מִמְּקוֹמִי!
מִמְּקוֹמִי לֹא אָזוּז
עַד שֶׁסּוֹף יִהְיֶה לַדָּבָר
וְקֵץ יִהְיֶה לוֹ!
יִתְגַּדַּל וְיִתְקַדַּשׁ שְׁמֵהּ רַבָּא!"
*******************
קָדְרוּ, קָדְרוּ פְּנֵי הַשָּׁמַיִם
וְרוּחַ עַז רָעַשׁ.
קִבְּלוּ, קִבְּלוּ הָרֵי אֶפְרַיִם
קָרְבָּן צָעִיר חָדָשׁ.

הוּי נוּחָה, נוּחָה חֲבֵרֵנוּ
וּשְׁכַב לָנֶצַח שָׁם.
כָּמוֹךָ גַּם חַיֵּינוּ
נַקְרִיב בְּעַד הָעָם.

עַל הַר, עַל הַר נִשָּׂא גָּבוֹהַּ
שׁוֹמְרִים עִבְרִים חוֹנִים.
וְאֶל הָרֵי, הָרֵי גִּלְבּוֹעַ,
פְּנֵיהֶם מוּעָדִים.

שׁוֹמְרִים עוֹבְרִים מֵהַגָּלִיל
בְּצִלְלֵי הָרִים.
וְעַל זְרוֹעוֹת יְדֵיהֶם
גּוּף חֲבֵרָם נוֹשְׂאִים.
*******************
קַדֵּשׁ;
וּרְחַץ;
כַּרְפַּס;
יַחַץ;
מַגִּיד;
רָחְצָה;
מוֹצִיא מַצָּה;
מָרוֹר;
כּוֹרֵךְ;
שֻׁלְחָן עוֹרֵךְ;
צָפוּן;
בָּרֵךְ;
הַלֵּל;
נִרְצָה.
*******************
קַדֵּשׁ;
וּרְחַץ;
כַּרְפַּס;
יַחַץ;
מגִּיד;
רַחְצָה;
מוֹצִיא מַצָּה;
מָרוֹר;
כּוֹרֵךְ;
שֻׁלְחָן עוֹרֵךְ;
צָפוּן;
בָּרֵךְ;
הַלֵּל;
נִרְצָה.
*******************
קַדְּשׁוּ עָלֶיהָ מִלְחָמָה,
קוּמוּ וְנַעֲלֶה בַצָּהֳרָיִם
אוֹי לָנוּ כִּי-פָנָה הַיּוֹם,
כִּי יִנָּטוּ צִלְלֵי-עָרֶב.  

קוּמוּ וְנַעֲלֶה בַלָּיְלָה,
וְנַשְׁחִיתָה אַרְמְנוֹתֶיהָ.

(ירמיהו ו', ד-ה)
*******************
הוּא לוֹבֵשׁ כְּסָיוֹת שֶׁל מֶשִׁי כְּשֶׁהוּא בָּא:
קוֹאוֹפֶּרֵישֶׁן – אַדְרַבָּא וְאַדְרַבָּא
וּמְשַׁפְשֵׁף יָדָיו בְּנַחַת,
כִּי הִרְקִיחַ הוּא קַלַּחַת –
כָּל-כָּךְ קַל הוֹלִיךְ שׁוֹלָל אֶת הַבֻּבָּה.

כָּל צַנְחָן בַּפַּלְמָ"ח וְכָל וָתִיק
הַסִּי.אַי.דִּי כַּבֵּד כִּבְּדָה אוֹתוֹ בְּתִיק.
רַבּוֹתַי, הִנֵּה הַקֵּץ בָּא:
לוֹ צִלּוּם וּטְבִיעַת אֶצְבַּע,
וְטוֹפֵחַ עַל כְּרֵסוֹ זֶה מִיסְטֶר גְּרִיג.

הוּא יוֹדֵעַ כָּל דָּבָר אֲשֶׁר נָחוּץ,
מָה עוֹשִׂים הַיְּלָדִים שֶׁבַּקִּבּוּץ,
מַה צִּבְעָהּ שֶׁל כָּל כֻּתֹּנֶת
וּדְמוּתָהּ שֶׁל כָּל יַלְדֹּנֶת,
וְכִי מִינִיסְקוּס יֵשׁ לְיַעְנְקָלֶ'ה הַגּוּץ...

קוֹאוֹפֶּרֵישֶׁן זֶה מַצָּב מְאוֹד נֶחְמָד
כְּשֶׁמְּקַיֵּם אוֹתוֹ לֹא צַד אֶחָד בִּלְבַד.
אַךְ עֵת יָדִיד בָּא וְאוֹסְרֵנִי,
הֵן זֶה כְּלָל לֹא גֶ'נְטֶלְמֶנִי –
יִתְחַסֵּל הַקּוֹאוֹפֶּרֵישֶׁן, וּמִיָּד!
*******************
פְּרִי עֲמָלִי עוֹטֶה הַמֶּלֶךְ
הַשַּׂר, הַשּׁוֹעַ, הֶעָשִׁיר,
וְרַק אֲנִי קוֹטֵף בֶּן-חֵלֶךְ
עָמֵל וְעָמֵל בְּלֹא מְחִיר.

דְּהַר, דְּהַר לַכַּר!
תָּנֵץ הַשֶּׁמֶשׁ כְּבָר
הַשַּׂק חֲגֹר, הָדֵק הָאֵזוֹר!
מִשְׁקֹלֶת כְּבָר מוֹרֶקֶת,
בּוֹרֶקֶת.

הֵן כָּל אָכְלִי פּוֹלִים בַּקַּעַר
בִּמְקוֹם בָּשָׂר פִּלְפֵּל קָטָן
בִּגְדִי נָשְׂאוּ קוֹצֵי הַיַּעַר
מֵאָז אֲנִי קוֹטֵף כֻּתָּן.

הַיּוֹם כֻּתָּן בַּשַּׁעַר יַעַל
וּמִכְנָסַי שְׁחוּקִים עַד דֹּק
עֲלֵי רַגְלִי בָּלְתָה הַנַּעַל
חָשׂוּף הַשֵּׁת, חָשׂוּף הַשּׁוֹק.

דְּהַר, דְּהַר...

כֻּלִּי רָעֵב, נוֹדֵד, בֶּן-עֹנִי
יְהִי נָא כֵן וְטוֹב לִי כָךְ
כִּי בִּלְעֲדֵי אֶבְיוֹן כָּמוֹנִי
גַּם הַכֻּתָּן פֹּה לֹא יִפְרַח!

צְעַד, צְעַד!
צְעַד בַּסָּךְ!
הִנֵּה חַמָּה תִּזְרַח
מִשְׁקֹלֶת לִרְסִיסִים
הֵי! נַפֵּצָה!
*******************
קוֹל בְּרָמָה נִשְׁמָע
נְהִי בְּכִי תַמְרוּרִים
רָחֵל מְבַכָּה עַל-בָּנֶיהָ
מֵאֲנָה לְהִנָּחֵם עַל-בָּנֶיהָ
כִּי אֵינֶנּוּ.

מִנְעִי קוֹלֵךְ מִבֶּכִי
וְעֵינַיִךְ מִדִּמְעָה
כִּי יֵשׁ שָׂכָר לִפְעֻלָּתֵךְ
וְשָׁבוּ מֵאֶרֶץ אוֹיֵב.  

עוֹד אֶבְנֵךְ וְנִבְנֵית,
בְּתוּלַת יִשְׂרָאֵל,
וְיֵשׁ-תִּקְוָה לְאַחֲרִיתֵךְ
וְשָׁבוּ בָנִים לִגְבוּלָם.
*******************
קוֹל דּוֹדִי!
קוֹל דּוֹדִי!
קוֹל דּוֹדִי הִנֵּה זֶה בָּא!

מְדַלֵּג עַל הֶהָרִים,
מְקַפֵּץ עַל הַגְּבָעוֹת.

*******************
מַה-לָּךְ הָגָר, אַל-תִּירְאִי
קוּמִי שְׂאִי אֶת-הַנַּעַר
הַחֲזִיקִי אֶת-יָדֵךְ בּוֹ
פִּקְחִי אֶת-עֵינַיִךְ
וְהַשְׁקִי-נָא אֶת-הַנַּעַר
קוּמִי וּמַלְּאִי בַחֵמֶת
וְהַשְׁקִי-נָא אֶת-הַנַּעַר
וְחָיָה
*******************
קוֹל רִנָּה וִישׁוּעָה בְּאָהֳלֵי צַדִּיקִים
יְמִין ה' עֹשָׂה חָיִל, יְמִין ה' רוֹמֵמָה
יְמִין ה' עֹשָׂה חָיִל.
*******************
קוֹל רִנָּה בְּאָהֳלֵי צַדִּיקִים
קוֹל רִנָּה וִישׁוּעָה בְּאָהֳלֵי צַדִּיקִים
*******************
קוֹל שָׂשׂוֹן וְקוֹל שִׂמְחָה
קוֹל חָתָן וְקוֹל כַּלָּה
קוֹל מִצְהֲלוֹת חֲתָנִים מֵחֻפָּתָם
וּנְעָרִים מִמִּשְׁתֵּה נְגִינָתָם

*******************
קוֹל תֵּבַת הַזֶּמֶר מִתְהַלֵּךְ בַּכְּפָר
שָׁם עוֹמֵד בַּקֶּרַח אִישׁ יָחֵף וָזָר
אֶצְבָּעוֹת קָפָאוּ, תְּסוֹבֵבְנָה אַט
אַךְ פְּרוּטוֹת לֹא בָאוּ אֶל הַצְּרוֹר הַקָּט.

אֵין שׁוֹאֵל הַהֵלֶךְ, אֵין לַשִּׁיר מַקְשִׁיב
זוּלָתִי בְּנֵי-כֶּלֶב הַנּוֹבְחִים סָבִיב
סֹב תִּסֹּב בַּקָּצֶב יַד הַסָּב הַזָּר
כִּי מִגִּיל וָעֶצֶב רֵיק לִבּוֹ מִכְּבָר.

שְׁמַע קוֹלִי, אִישׁ פֶּלֶא: לֵךְ נָא אַחֲרַי
אַף נַגֵּן הַזֶּמֶר, אֶת הַשִּׁיר שִׁירָה!
*******************
– "אַתָּה מוּכָן?"
שָׁאַל הַקּוֹל בִּדְמִי הַלֵּיל.
– "אֲנִי מוּכָן"
הֵשִׁיב הַקּוֹל בִּדְמִי הַלֵּיל.

– "הֲתוּכַל לַעֲזֹב
בַּיִת וּרְחוֹב מוֹדָע וְגוֹאֵל?"
– "אוּכַל לַעֲזֹב
בַּיִת וּרְחוֹב מוֹדָע וְגוֹאֵל."

– "הֲתוּכַל לִצְעֹד
רָחוֹק מְאוֹד וְלֹא לִרְעֹד?"
– "אוּכַל לִצְעֹד
רָחוֹק מְאוֹד וְלֹא לִרְעֹד."

אָז טֹל בְּיָדְךָ אֶת הָאוֹר
וְלֵךְ לְלֹא חָזוֹר
וְאַל תַּבִּיט, וְאַל תַּבִּיט
וְאַל תַּבִּיט לְאָחוֹר.

נָטַלְתִּי בְּיָדִי אֶת הָאוֹר
אֲנִי הוֹלֵךְ לְלֹא חָזוֹר
אֵינֶנִּי מַבִּיט, אֵינֶנִּי מַבִּיט
אֵינֶנִּי מַבִּיט לְאָחוֹר.
*******************
קוּם בָּחוּר עָצֵל וְצֵא לַעֲבוֹדָה
קוּקוּרִיקוּ! קוּקוּרִיקוּ! תַּרְנְגוֹל קָרָא.

*******************
קוֹם נָקוּמָה בְּנֵי הָעֹנִי,
פַּעֲמוֹן עוֹלָם יִרְעַם.
נְמַגֵּר שִׁלְטוֹן הָרֶשַׁע,
מֵחָדָשׁ יִבָּנֶה עוֹלָם.
כִּי הִנֵּה צְבָא מְאוֹת מִילְיוֹנִים
דְּרוּכִים לִקְרַאת הַמִּלָחָמה
לְמַגֵּר שִׁלְטוֹן עַבְדוּת,
לִבְנוֹת חַיֵּי חֵרוּת
וְאֹשֶׁר עַל פְּנֵי הָאֲדָמָה.
*******************
קוּם צֵא לִרְקֹד אִתִּי
וּלְקוֹל מַנְגִּינַת סְפַּנְיוֹלָה
בּוֹאִי נָא עַלְמָתִי
וְנֵצֵא בִּמְחוֹל הַהוֹרָה.
*******************
קוּמָה אֶחָא, סֹבָּה סֹב,
אַל תָּנוּחָה, שׁוּבָה שׁוֹב,
אֵין כָּאן רֹאשׁ וְאֵין כָּאן סוֹף,
יָד אֶל יָד - אַל תַּעֲזֹב!

יוֹם שָׁקַע וְיוֹם יִזְרַח,
אָנוּ נֵפֶן אָח אֶל אָח,
מִן הַכְּפָר וּמִן הַכְּרַךְ,
בַּחֶרְמֵשׁ וּבָאֲנָךְ.

*******************
קוּמָה יֶלֶד נֶחְמָד
פְּקַח אֶת הָעֵינַיִם
שֶׁמֶשׁ מִמִּזְרָח
שׁוֹלַחַת קַרְנַיִם

וּלְאוֹר הַשֶּׁמֶשׁ,
קָם כָּל הַיְּקוּם
קוּמָה, יֶלֶד נֶחְמָד
רַב לְךָ לָנוּם!

הִנֵּה הַצִּפֳּרִים
כְּבָר שָׁרוֹת בַּגַּנִּים
הַדְּבוֹרִים אוֹסְפוֹת
מִיץ מִן הַשּׁוֹשַׁנִּים

הָרוֹעֶה אוֹסֵף
בַּחֲלִילוֹ הַצֹּאן
קוּמָה יֶלֶד נֶחְמָד
דַּי לְךָ לִישֹׁן!
*******************
קוּמוּ אַחִים עֲקִיבָאִים
קוּמוּ-נָא מַהֵרָה
כִּי הַדֶּרֶךְ שֶׁלְּפָנֵינוּ
אֵינֶנָּה קָצֵרָה.

מִי שֶׁשּׁוֹאֵף לַחֹפֶשׁ,
מִי שֶׁשּׁוֹאֵף לַדְּרוֹר,
מִי שֶׁשּׁוֹאֵף לָאֹשֶׁר,
מִי שֶׁשּׁוֹאֵף לָאוֹר –
יָבוֹא אֶל מַחֲנֵנוּ,
יִשָּׂא אֶת דִּגְלֵנוּ,
יֵלֵךְ שָׁם מִזְרָחָה
מִזְרָחָה מִזְרָחָה!

עוֹבְדִים עוֹבְדִים הַחֲלוּצִים
עוֹבְדִים שָׁם בַּגָּלִיל
שָׁרִים הֵם מִשִּׁירֵי צִיּוֹן
מִבֹּקֶר עַד לַיִל.

מִי שֶׁשּׁוֹאֵף...
*******************
קוּמוּ, בּוֹאוּ נָא, אַחִים
הֵאָסְפוּ נָא
נָגֹל הָאֶבֶן מִמְּקוֹר הַיֶּשַׁע
בְּטֶרֶם יוֹם פָּנָה.
*******************
קוּמוּ קוּמוּ יְלָדִים
קוּמוּ קוּמוּ נֶחְמָדִים
כְּבָר נֵעוֹרוּ צִפֳּרִים
כְּבָר הֵקִיצוּ פַּרְפָּרִים
נִפְתְּחוּ כְּבָר הַפְּרָחִים
נוֹסְעִים כְּבָר בַּדְּרָכִים


*******************
קוּמוּ קוּמוּ יְלָדִים
הַזְּקֵנָה בְּבֵית חוֹלִים
הִיא נָסְעָה בָּאוֹטוֹבּוּס
וְשָׁבְרָה לָהּ אֶת הַ –
קוּמוּ קוּמוּ...
*******************
קוּמוּ קוּמוּ יְלָדִים
הַמּוֹרָה בְּבֵית-חוֹלִים
הִיא יָשְׁבָה בָּאוֹטוֹבּוּס
וְשָׁבְרָה לָהּ אֶת הַ –
קוּמוּ קוּמוּ...
*******************
קוּמוּ, תֹּעֵי מִדְבָּר, צְאוּ מִתּוֹךְ הַשְּׁמָמָה;
עוֹד הַדֶּרֶךְ רָב, עוֹד רַבָּה הַמִּלְחָמָה.

רַב-לָכֶם לָנוּעַ, לָנוּד בָּעֲרָבָה –
וְלִפְנֵיכֶם פְּרוּשָׂה דֶּרֶך גְּדוֹלָה, רְחָבָה.

רַק אַרְבָּעִים שָׁנָה נֵתַע בֵּין הֶהָרִים –
וּבַחוֹל טָמַנּוּ שִׁשִּׁים רִבּוֹא פְּגָרִים.

אַל-נָא יַעַצְרוּנוּ פִּגְרֵי הַנֶּחֱשָׁלִים,
שֶׁבְּעַבְדוּתָם מֵתוּ – נִפְסַח עַל-הַחֲלָלִים!

יִרְקְבוּ בִקְלוֹנָם סְרוּחִים עַל-צְרֹרוֹתָם,
שֶׁבִּכְתֵפָם נָשְׂאוּ מִמִּצְרַיִם אוֹתָם.

יִמְתַּק לָמוֹ חֲלוֹמָם, חֲלוֹם רֹב בְּצָלִים, שׁוּמִים,
דְּוָדִים מְלֵאֵי בָשָׂר רַבִּים וַעֲצוּמִים.

עוֹד הַיּוֹם אוֹ מָחָר יַחֲלֹק רוּחַ קָדִים
עִם הָעַיִט גּוּפַת אַחֲרוֹן הָעֲבָדִים.

וְהַשֶּׁמֶשׁ תִּשְׂמַח אֱלֵי-גִיל לִשְׁלֹחַ
בָּרִאשׁוֹנָה אוֹר עַל-פְּנֵי דוֹר כַּבִּיר כֹּחַ.

וּבִתְרוּעָה יַצְהִיל גַּם-הַדּוֹר רִאשׁוֹנָה
פָּנָיו לִקְרַאת שֶׁמֶשׁ וַהֲדַר גְּאוֹנָהּ.

קוּמוּ אֵפוֹא, נָדִים! עִזְבוּ אֶת-הַשְּׁמָמָה!
אַךְ אַל-יַעַל קוֹלְכֶם, דִּרְכוּ עֹז בִּדְמָמָה!

פֶּן-צַעַדְכֶם יַרְגִּיז מִדְבָּר וְנִרְדָּמָיו –
אִישׁ וְאִישׁ בִּלְבָבוֹ יִשְׁמַע הֵד פְּעָמָיו!

אִישׁ בִּלְבָבוֹ יִשְׁמַע קוֹל אֱלֹהַּ דֹּבֵר:
לֵךְ! הַיּוֹם אֶל-אֶרֶץ חֲדָשָׁה אַתָּה עֹבֵר!

לֹא! לֹא לֶחֶם קְלֹקֵל, שְׂלָו וּדְגַן שָׁמָיִם –
לֶחֶם עֶצֶב תֹּאכַל, פְּרִי עֲמַל יָדָיִם!

לֹא! לֹא אֹהֶל תֹּהוּ וַעֲלִיּוֹת שְׁחָקִים –
בַּיִת אַחֵר תִּבְנֶה, אֹהֶל אַחֵר תָּקִים!

כִּי מִלְּבַד הַמִּדְבָּר תַּחַת הַשָּׁמָיִם,
עוֹד לֶאֱלֹהַ עוֹלָם גָּדוֹל רְחַב יָדָיִם.

וּמִלְּבַד יְלֵל הַיְשִׁימוֹן, דְּמִי הַצִּיָּה –
תִּרְגַּשׁ תַּחַת שִׁמְשׁוֹ אֶרֶץ יְפֵה-פִיָּה."

וְעַל-פִּסְגַּת נְבוֹ מוּל הַשֶּׁמֶשׁ הַבָּא,
נוֹרָא הוֹד כִּפְנֵי מַלְאַךְ הַקְּרָב,
יַעֲמֹד יְהוֹשֻׁעַ בִּן-נוּן יִתֵּן קוֹל
עַל-רֹאשׁ צְבָאוֹ הֶעָצוּם וָרָב.

קוֹלוֹ יֵצֵא כַּחֵץ, מָלֵא עָצְמָה, עֱזוּז,
דְּבָרוֹ יִבְעַר כַּלַּפִּיד, כָּאֵשׁ;
גַּם-הַמִּדְבָּר הַנּוֹרָא, הַמִּדְבָּר הָרֵיק,
עוֹנֶה אַחֲרָיו: "יִשְׂרָאֵל! קוּם רֵשׁ!"

וּמִלְּמַטָּה כַּכְּפִיר, עַם עֲלוּמִים וּדְרוֹר,
מַחֲנֶה כָבֵד כְּחוֹל שְׂפַת הַיָּם,
הַקְשֵׁב יַקְשִׁיב בְּדִמְמַת קֹדֶשׁ לַקּוֹל
הַמִּתְפּוֹצֵץ עַל-רָאשֵׁי הָעָם.

וּכְבָר תָּקְעוּ בַחֲצֹצְרוֹת לַמַּסָּע, וּכְבָר
רַד מִפִּסְגַּת נְבוֹ גַּם-הַשָּׂר –
וּמַדּוּעַ לֹא-יִסַּע יִשְׂרָאֵל? עַל-מָה
נִצָּב דּוּמָם כְּפוּף-רֹאשׁ מוֹל הָהָר?

אֶת-מָה יֵצַר עֲזֹב לוֹ בַּמִּדְבָּר הַזֶּה?
מַה-מְּשׁוֹטְטוֹת עֵינָיו בַּגָּיְא?
לָמָּה דוּמָם תִּבְכֶּינָה, תִּטֹּפְנָה? אֶת-מִי
תְּבַקֵּשְׁנָה עַל רֹאשׁ הַר-נְבוֹ?

הֵן מְבַקְשׁוֹת אֶת-מֹשֶה, אֶת-מֹשֶה הַמֵּת!
וּכְאִישׁ אֶחָד כֹּל פִּנּוֹת הָעָם
כָּרְעוּ פִתְאֹם מוּל רוּחַ אִישׁ הָאֱלֹהִים,
אֶל-מוּל רֹעָם הַנֶּאֱמָן, הָרָם.

*******************
קוּמְזִיץ אֶת לִבִּי מַרְתִּיחַ
קוּמְזִיץ צָרוֹתַי מַשְׁכִּיחַ
קוּמְזִיץ לִפְעָמִים אֵינְךָ טָהוֹר.
קוּמְזִיץ הַשִּׂמְחָה חַיֶּיךָ
קוּמְזִיץ מִשְׁתַּגְּעִים אַחֲרֶיךָ
קוּמְזִיץ, קוּמְזִיץ אֵין כָּמוֹךָ, אֵין!
*******************
הוֹ, קוּמִי נָא וְעוּרִי
מִשְּׁנַת חֶמְדַּת לִבִּי!
צִפִּיתִי כָּל הַבֹּקֶר
לִפְגֹּשׁ אוֹתָךְ בְּשִׁיר.

שָׁבִית אוֹתִי לָנֶצַח
בְּזֹהַר בְּרַק עֵינֵךְ.
לֹא עוֹד אוֹסִיף לָנוּעַ,
לֹא עוֹד אָמוּשׁ מִמֵּךְ!

סָבִיב זוֹהֶרֶת שֶׁמֶשׁ
וְרֵיחַ שׁוֹשַׁנִּים.
אַט אַט תִּשֹּׁב הָרוּחַ
רִשְרוּשׁ בֵּין הֶעָלִים.

כַּשֶּׁמֶשׁ הַזּוֹהֶרֶת
נָתַתִּי לָךְ נַפְשִׁי;
הוֹ, קוֹמִי נָא וְעוּרִי
מִשְּׁנַת חֶמְדַּת לִבִּי!
*******************
דֶּגֶל לָנוּ שֶׁנָּשָׂאנוּ
בְּטָמוּן וּבִמְקֻפָּל
אַךְ כֻּלָּנוּ זֹאת יָדַעְנוּ:
יוֹם יָבוֹא יוּנַף אֶל-עָל!
לֹא קִוִּינוּ כִּי זֶה פִּינוּ
הוּא יִהְיֶה הַמְּבַשֵּׂר,
אַךְ זָכִינוּ וְהָיִינוּ
דּוֹר כּוֹבֵשׁ וּמְשַׁחְרֵר!

אֶרֶץ לָנוּ לָהּ כָּמַהְנוּ
בִּנְדוּדֵנוּ בַּנֵּכָר
וְכֻלָּנוּ זֹאת יָדַעְנוּ:
יוֹם יָבוֹא הִיא תְּשֻׁחְרַר!
מַה שָּׂמַחְנוּ כִּי בֹּרַכְנוּ
בְּיֵעוּד נִשְׂגָּב וָרָם,
הֵן אֲנַחְנוּ שֶׁפָּתַחְנוּ
דֶּרֶךְ-אֶרֶץ זוֹ לָעָם!

חַיִל לָנוּ שֶׁבָּרָאנוּ
יֵשׁ מֵאַיִן, מֵחֲלוֹם
אַךְ כֻּלָּנוּ זֹאת יָדַעְנוּ:
הוּא יִגְבַּר בְּבוֹא הַיּוֹם!
וְגִילֵנוּ כִּי חֵילֵנוּ
מִבּוֹרְאֵנוּ זֶה נֶחְצַב
גְּדוֹלֵינוּ עוֹלָלֵינוּ
הֵם אֲשֶׁר עָרְכוּ הַקְּרָב!
*******************
קוּ קוּ
קוּ קוּ
קוּקִיָּה, שָׁלוֹם!
קוּ קוּ
קוּ קוּ
בּוֹאִי נָא הֲלוֹם!

בּוֹאִי, מִן הָעֵץ רְדִי,
שְׁבִי מְעַט נָא עַל-יָדִי.
לֹֹא אֶגַּע בָּךְ לְרָעָה,
רַק אַבִּיט בָּךְ, קוּקִיָּה.

קוּ קוּ
קוּ קוּ
בּוֹאִי נָא הֲלוֹם!
קוּ קוּ
קוּ קוּ
קוּקִיָּה שָׁלוֹם!
*******************
קוּקִיָּה עַל הֶהָרִים
מְקַפֶּצֶת עַל גְּבָעוֹת
קוּקִיָּה יוֹדַעַת סוֹד
אֲנִי אוֹהֵב אוֹתָהּ מְאֹד
קוּקִיָּה קוּקִיָּה...
*******************
רוּחַ עַל צַמְרוֹת עֵצִים רוֹכֶבֶת,
קְחִינִי רוּחַ עִמָּדֵךְ.
אֶל הָאִישׁ אֲשֶׁר אֲנִי אוֹהֶבֶת
אֵיךְ אָבוֹא אֵלָיו, אִמְרִי לִי רוּחַ, אֵיךְ?
רוּחַ, רוּחַ, רוּחַ, רוּחַ
רוּחַ, רוּחַ, קְחִינִי עִמָּדֵךְ.

עֶרֶב כְּבָר אֵי-שָׁם פָּרַשׂ כְּנָפַיִם, 
וּצְלָלִים מְרַחֲפִים...
נָא שְׂאוּנִי אֶל יְפֵה עֵינַיִם, 
אֵיךְ, אִמְרוּ לִי, אֵיךְ אָבוֹא אַל אַלּוּפִי?
נָא שְׂאוּנִי, נָא שְׂאוּנִי,
נָא שְׂאוּ אוֹתִי אַל אַלּוּפִי...

כּוֹכָבִים שָׁטִים כְּבָר בָּרָקִיעַ, 
קְרֹץ אֵלַי נָא כּוֹכָבִי
וֶאֱמֹר לִי אֵיךְ אֲנִי אַגִּיעַ, 
אֵיךְ אַגִּיעַ, אֵיךְ אֶרְאֶה אֶת אֲהוּבִי?
נָא אֱמֹר לִי, נָא אֱמֹר לִי
נָא אֱמֹר, אֱמֹר לִי כּוֹכָבִי.

הַיָּרֵחַ כְּבָר יָצָא לָשׂוּחַ
וּמַבִּיט בִּשְׁתֵּי עֵינָיו...
נָא הַבֵּט יָרֵחַ אֶל כָּל רוּחַ, 
מְצָא אֶת זֶה אֲשֶׁר אוֹתִי אוֹתִי אָהַב...
מִיהוּ, מִיהוּ וְאַיֵּהוּ
מִיהוּ זֶה אֲשֶׁר אוֹתִי אָהַב

*******************
קָטֹנוּ מְאוֹד,
מִכָּל עַם נִפְלֵינוּ,
יֹאכְלֵנוּ רִפְיוֹן,
יִמְעֲדוּ רַגְלֵינוּ.
אַךְ יָגַעְנוּ מְאוֹד –
מָאַסְנוּ, מָאַסְנוּ נְדוֹד.
הֵן פֹּה מִפְלָטֵנוּ,
זוֹ מוֹלַדְתֵּנוּ –
מָאַסְנוּ, מָאַסְנוּ נְדוֹד.

לֹא אֶגְרוֹף,
לֹא פֶּשַׁע,
לֹא אֵיבָה,
לֹא רֶשַׁע
יַטּוּנוּ כְּפֶסַע
מֵאֶרֶץ הַיֶּשַׁע.

יֵרֶב זָדוֹן,
יִסְעַר סְבִיבֵנוּ,
קֶצֶף שִׂנְאָה
יִרְעֲמוּ אוֹיְבֵינוּ.
אַךְ פֹּה נַשְׁרִישׁ
בְּעֹשֶׁר וּבְרִישׁ.
הֵן פֹּה מִפְלָטֵנוּ,
זוֹ מוֹלַדְתֵּנוּ –
בְּעֹשֶׁר וּבְרִישׁ.

לֹא אֶגְרוֹף...

אֶרֶץ מוֹלַדְתֵּנוּ,
מִפְלַט תִּקְוָתֵנוּ!...
*******************
לִבְלְבוּ אַגָּס וְגַם תַּפּוּחַ,
עַרְפִלִים פָּשְׁטוּ עַל הַנָּהָר
וְקַטְיוּשָׁה אָז יָצְאָה לָשׂוּחַ
עַל חוֹפוֹ תָּלוּל וְנֶהְדָּר.

הַנַּעֲרָה שָׁרָה בְּלֵב כָּמֵהַּ
עַל נִשְׁרָהּ שֶׁבְּעַרְבַת הַתְּכוֹל,
עַל אֲהוּב נַפְשָׁהּ הַמִּתְגַּעְגֵּעַ
אִגְרוֹתָיו לָהּ יְקָרוֹת מִכֹּל.

הוֹי, שִׁירִי, שִׁירַת נַעֲרָה אוֹהֶבֶת,
עוּפָה עִם קַרְנֵי מְאוֹר-הַיּוֹם,
לַלּוֹחֵם עֲלֵי גְּבוּלוֹת מוֹלֶדֶת
מִקַּטְיוּשָׁה נָא מְסֹר שָׁלוֹם.

יִזָּכֵר בְּיַלְדַּת-תֹּם נֶחְמֶדֶת,
אֶת שִׁירַת אֲהוּבָתוֹ יִנְצֹר,
וְיָגֵן עַל אֶרֶץ הַמּוֹלֶדֶת –
לוֹ קַטְיוּשׁה אֱמוּנִים תִּשְׁמֹר.
*******************
קְטַנָּתִי, תִּשְׁמְעִי בְּאַרְצֵנוּ
שְׁרִיקַת רַכָּבוֹת נֶחְפָּזוֹת
נֵצֵאָה לִקְרַאת עֲתִידֵנוּ,
לִקְרַאת הַמֶּרְחָב וְסוּפוֹת.

נָשִׁיר לַמְרוֹת סוּפָה קְטַנָּה
נָשִׁירָה אַחִים
לִקְרַאת הַשֶּׁמֶשׁ הָעוֹלָה
אָנוּ עוֹלִים!

נִשָּׂא לַשָּׂדוֹת אֶת צְחוֹקֵנוּ,
נִשָּׂא וְרֹאשֵׁנוּ מוּרָם.
נוֹשִׁיט אֶת הַיָּד לְאַחֵינוּ
קְטַנָּה תְּשַׁנֶּה הָעוֹלָם.

נָשִׁיר לַמְרוֹת...
*******************
קַטְרִינָה הַקְּדוֹשָׁה
קַטְרִינָה הַקְּדוֹשָׁה
קַטְרִינָה הַקְּדוֹשָׁה
הָיֹה הָיְתָה בַּת מֶלֶךְ

וּפַעַם בִּתְפִלָּתָהּ
וּפַעַם בִּתְפִלָּתָהּ
וּפַעַם בִּתְפִלָּתָהּ
שָׁאַל אוֹתָהּ אָבִיהָ:

"לְמִי אַתְּ מִתְפַּלֶּלֶת?"
"לְמִי אַתְּ מִתְפַּלֶּלֶת?"
"לְמִי אַתְּ מִתְפַּלֶּלֶת?"
- "לֵאלֹהֵי יִשְׂרָאֵל"

"הָבִיאוּ לִי הַחֶרֶב
"הָבִיאוּ לִי הַחֶרֶב
"הָבִיאוּ לִי הַחֶרֶב
בִּשְׁבִיל בִּתִּי קַטְרִינָה"

בַּמַּכָּה הָרִאשׁוֹנָה
בַּמַּכָּה הָרִאשׁוֹנָה
בַּמַּכָּה הָרִאשׁוֹנָה
קַטְרִינָה עוֹד לֹא מֵתָה

בַּמַּכָּה הַשְּׁנִיָּה
בַּמַּכָּה הַשְּׁנִיָּה
בַּמַּכָּה הַשְּׁנִיָּה
קַטְרִינָה עוֹד לֹא מֵתָה

בַּמַּכָּה הַשְּׁלִישִית...

*******************
הַצְּבִי יִשְׂרָאֵל עַל-בָּמוֹתֶיךָ חָלָל
אֵיךְ נָפְלוּ גִבּוֹרִים
אַל-תַּגִּידוּ בְגַת
אַל-תְּבַשְּׂרוּ בְּחוּצֹת אַשְׁקְלוֹן
פֶּן-תִּשְׂמַחְנָה בְּנוֹת פְּלִשְׁתִּים
פֶּן-תַּעֲלֹזְנָה בְּנוֹת הָעֲרֵלִים
הָרֵי בַגִּלְבֹּעַ, אַל-טַל וְאַל-מָטָר עֲלֵיכֶם
וּשְׂדֵי תְרוּמֹת
כִּי שָׁם נִגְעַל מָגֵן גִּבּוֹרִים
מָגֵן שָׁאוּל, בְּלִי מָשִׁיחַ בַּשָּׁמֶן
מִדַּם חֲלָלִים, מֵחֵלֶב גִּבּוֹרִים
קֶשֶׁת יְהוֹנָתָן לֹא נָשׂוֹג אָחוֹר
וְחֶרֶב שָׁאוּל, לֹא תָשׁוּב רֵיקָם
שָׁאוּל וִיהוֹנָתָן, הַנֶּאֱהָבִים וְהַנְּעִימִם
בְּחַיֵּיהֶם וּבְמוֹתָם לֹא נִפְרָדוּ
מִנְּשָׁרִים קַלּוּ, מֵאֲרָיוֹת גָּבֵרוּ.
בְּנוֹת יִשְׂרָאֵל אֶל-שָׁאוּל בְּכֶינָה;
הַמַּלְבִּשְׁכֶם שָׁנִי עִם-עֲדָנִים
הַמַּעֲלֶה עֲדִי זָהָב עַל לְבוּשְׁכֶן.
אֵיךְ נָפְלוּ גִבֹּרִים בְּתוֹךְ הַמִּלְחָמָה
יְהוֹנָתָן, עַל-בָּמוֹתֶיךָ חָלָל.
צַר-לִי עָלֶיךָ, אָחִי יְהוֹנָתָן
נָעַמְתָּ לִּי, מְאֹד;
נִפְלְאַתָה אַהֲבָתְךָ לִי מֵאַהֲבַת נָשִׁים.
אֵיךְ נָפְלוּ גִבּוֹרִים וַיֹּאבְדוּ כְּלֵי מִלְחָמָה.
*******************
קֵיסַרְיָה קֵיסַרְיָה
אַתְּ הַיָּפָה בַּחוֹפִים
מִי עוֹד כָּמוֹנוּ רוֹצֶה בָּךְ
לִהְיוֹת דַּיָּגִים?
*******************
בֹּקֶר בָּא, בֹּקֶר בָּא
קָמָה אִמָּא, קָם אַבָּא
קָמָה בֻּבָּה, קָם הַדֹּב
בֹּקֶר טוֹב, בֹּקֶר טוֹב!
*******************
קָמָה לָהּ אֲלֻמָּתִי
נִצָּבָה בַּגֹּרֶן
וַיִּרְקֹד נֶגְדָּהּ גְּדִי
וַיִּקֹּד לָהּ אֹרֶן

כֹּה לֶחָי
אֲלֻמָּתִי

כָּל הָעָם אֲזַי
מַחֲאוּ כַּפַּיִם
וַיָּרֹנּוּ הַר וָגַיְא
אֶרֶץ וְשָׁמַיִם

כֹּה לֶחָי...
*******************
קֵן לַצִּפּוֹר
בֵּין הָעֵצִים,
וּבַקֵּן לָהּ
שָׁלֹשׁ בֵּיצִים.

וּבְכָל-בֵּיצָה
– הַס, פֶּן תָּעִיר –
יָשֵׁן לוֹ
אֶפְרוֹחַ זָעִיר.
*******************
קֵן לַצִּפּוֹר
בֵּין הָעֵצִים,
וּבַקֵּן לָהּ
שָׁלֹשׁ בֵּיצִים.

וּבְכָל-בֵּיצָה
– הַס, פֶּן תָּעִיר – 
יָשֵׁן לוֹ
אֶפְרוֹחַ זָעִיר.

 


*******************
קֵן לַצִּפּוֹר
בֵּין הָעֵצִים,
וּבַקֵּן לָהּ
שָׁלֹשׁ בֵּיצִים.

וּבְכָל-בֵּיצָה
– הַס, פֶּן תָּעִיר – 
יָשֵׁן לוֹ
אֶפְרוֹחַ זָעִיר.
*******************
קֶסֶם עַל יָם כִּנֶּרֶת,
בִּשְׁמֵי הַתְּכֵלֶת יָרֵחַ שָׁט.
עַל גַּלֵּי כֶּסֶף יָדִי חוֹתֶרֶת;
גַּל אֶל גַּל, יָד אֶל יָד
יִלְחַשׁ כָּל רָז.

יָפָה אַתְּ בַּלֵּיל, כִּנֶּרֶת
הַלֵּב יִלְחַשׁ לָךְ, אֲהוּבָה.
אֲנִי שֶׁלָּךְ וְאַתְּ שֶׁלִּי,
כִּנֶּרֶת אַתְּ, כִּנֶּרֶת אַתְּ
אֲהוּבָתִי.

*******************
צֶה אָה אֶף אֶה
אַל נָא תִּשְׁתּוּ הַרְבֵּה קָפֶה
לִילָדִים מַשְׁקֶה תֻּרְכִּי אָסוּר לִשְׁתּוֹת
הוּא מַחֲלִישׁ וְהוּא מַתִּישׁ אֶת הַכֹּחוֹת
אַל נָא קָפֶה אַל תִּשְׁתּוּ
מִקָּפֶה הִנָּזְרוּ!
*******************
קַפִּיטָן הָיָה אֶחָד,
לֹא יָרָא וְלֹא פָּחַד,
סַכָּנוֹת רַבּוֹת עָבַר וְעוֹד אֵיךְ.
אֶלֶף פַּעַם הוּא נִצַּל,
כְּשֶׁטֻּלְטַל מִגַּל אֶל גַּל,
בְּבִטּוּל הָיָה צוֹחֵק וּמְחַיֵּךְ.
בִּסְעָרָה, אֶל מוּל אָסוֹן –
הוּא תָּמִיד הָיָה חוֹזֵר עַל הַפִּזְמוֹן:

קַפִּיטָן, קַפִּיטָן, נָא חַיֵּכָה
כִּי הַצְּחוֹק הוּא נֵס מוּרָם לַסְּפִינָה.
קַפִּיטָן, קַפִּיטָן, בְּחַיֵּיךָ...
סַעַר לֵב לְסַעַר יָם לֹא יִכָּנַע.

וְקָרָה מַעֲשֵׂה שָׂטָן:
הִתְאַהֵב הַקַּפִּיטָן,
הִתְאַהֵב הַקַּפִּיטָן וְעוֹד אֵיךְ...
הִתְבַּלְבֵּל כְּנַעַר רַךְ, כְּאוֹתוֹ תַּלְמִיד פִּרְחָח...
וְהַפַּעַם לֹא צָחַק וְלֹא חִיֵּךְ.
הוּא הִסְמִיק, הוּא הֶחְוִיר
וְלֹא הָיָה מִי שֶׁיָּשִׁיר לוֹ אֶת הַשִּׁיר:

קַפִּיטָן, קַפִּיטָן...
*******************
בַּשָּׂדוֹת שׁוֹאֵן קָצִיר
רַן עָמֵל סוֹאֵן מַסְעִיר
וְזוֹרֵחַ בַּמֶּרְחָב 
יוֹם שֶׁל נֹגַהּ, יוֹם זָהָב.

הַקּוֹמְבַּיְן חוֹפֵז נֶחְפָּז
וּבוֹלֵעַ אֶת הַפָּז
פָּז נִגַּר שֶׁל הַקָּמָה
הַנִּכְנַעַת בִּדְמָמָה.

קָצִיר בַּנֶּגֶב, קָצִיר בַּנֶּגֶב
נִכְנַעַת בִּדְמָמָה
אַ, אַ, אַ...

רַעַשׁ וְטִרְטוּר חָזָק
מוֹץ נִדָּף רוֹחֵף אָבָק
אֶל הַשַּׂק נוֹהֵר הַבָּר
אֶשֶׁד חַי שׁוֹצֵף נִמְהָר.

קָצִיר בַּנֶּגֶב, קָצִיר בַּנֶּגֶב
אַ, אַ...

מַה שּׁוֹפֵעַ הַיְּבוּל
לְפַלָּחַ שִׁלּוּם וּגְמוּל
בְּקִמְטֵי פָּנָיו יִזְרַח
אוֹר חֶדְוָה וְגִיל יִפְרָח.

קָצִיר בַּנֶּגֶב, קָצִיר בַּנֶּגֶב
אַ, אַ...
*******************
עֵת עַמּוּד הַשַּׁחַר יַעַל וְיִטְבֹּל
אֶת הַתָּבוֹר הַגֵּא בְּיָם שֶׁל עֲרָפֶל,
אָז יָקוּם כָּל שִׂיחַ וְתִרְעַד שִׁבֹּלֶת
בִּתְפִלַּת שַׁחֲרִית בְּעֵמֶק יִזְרְעֶאל.

אָז אָקִיץ גַּם אָנִי בַּצַּפְרִיר לִנְגֹּעַ
וְלִטֹּל יָדַי בְּטַל אִיָּר צָעִיר,
אָז אָקוּם גַּם אָנִי לִקְרָאתְךָ, גִּלְבּוֹעַ,
בִּתְפִלַּת עָמָל בְּלַהַט יוֹם קָצִיר.

אֶת שָׂדַי זָרַעְתִּי, 
רָעֲמוּ פָּנֶיךָ
הַיְּשִׁימוֹן כָּבַשְׁתִּי 
בְּרִכְבוֹת-בַּרְזֶל.
קוּם, קוֹמְבַּיְן, גַּם אָתָּה, 
צְרֹר מְלוֹא חָפְנֶיךָ,
גַּרְעִינֵי זָהָב 
בְּעֵמֶק יִזְרְעֶאל!
*******************
קָרֵב יוֹם, קָרֵב יוֹם
אֲשֶׁר הוּא לֹא יוֹם וְלֹא לַיְלָה
רָם הוֹדַע, הוֹדַע, הוֹדַע
כִּי לְךָ יוֹם אַף לְךָ לַיְלָה.

שׁוֹמְרִים הַפְקֵד, הַפְקֵד לְעִירְךָ
כָּל הַיּוֹם וְכָל הַלַּיְלָה
תָּאִיר, תָּאִיר, תָּאִיר, תָּאִיר
כְּאוֹר יוֹם חֶשְׁכַת לַיְלָה.
*******************
קִרְבוּ נָא מַלְאָכִים 
בּוֹאוּ וְהַסִּיעוּ אוֹתִי. 
שָׁמַיְמָה, הוֹי, מַלְאָכִים
בּוֹאוּ וְהַסִּיעוּ אוֹתִי.

פָּנַי לַיַּרְדֵּן, עֵינַי מַה תִּרְאֶינָה
בּוֹאוּ וְהַסִּיעוּ אוֹתִי. 
שָׁמַיְמָה קְחוּנִי מַלְאָכִים, קִרְבוּ
בּוֹאוּ וְהַסִּיעוּ אוֹתִי. 
*******************
קָרַמְבּוּלִי יְרֻשַּׁת אֲבוֹתֵינוּ
מַשְׁקֶה הוּא אֶת נַפְשֵׁנוּ חֶמְדָּה (חֶמְדָּה!)
תָּמִיד הוּא יְשַׂמַּח אֶת לִבֵּנוּ
בְּעֵת שֶׁתֹּאחֲזֶנּוּ תּוּגָה (תּוּגָה!)

בַּיּוֹם בַּכּוֹס, בַּלֵּיל בַּדְּלִי
כֻּלָּם שׁוֹתִים קָרַבַּמְבּוּלִי
קָרַבָּם-בָּם-בָּם-בּוּלִי
קָרַבַּמְבּוּלִי!


*******************
קִרְיָה יְפֵהפִיָה מָשׂוֹשׂ לְעָרַיִךְ
עִיר נֶאֱמָנָה אַתְּ לְמַלְכֵּךְ וְשָׂרַיִךְ

יוֹם אֶזְכְּרָה יִפְעַת רַבַּת צְבָאַיִךְ
לָךְ כָּלְתָה נַפְשִׁי לִשְׁכֹּן חֲצֵרָיִךְ

מִי יִתְּנֵנִי נָא אָעוּף כְּמוֹ יוֹנִים
אֶשַּׁק אֲבָנַיִךְ אָחוֹן עֲפָרָיִךְ

לֹא שָׁקְטָה נַפְשִׁי מִיּוֹם נְדוֹד רַעְיָה
מִיּוֹם גְּלוֹת בָּנִים מִבֵּית מְגוּרָיִךְ

אַפִּיל תְחִנָּתִי לִפְנֵי אֲדוֹן עוֹלָם
יָקִים שְׁעָרַיִךְ יִבְנֶה דְבִירָיִךְ

נִרְאֶה בְּשִׂמְחָתֵךְ כִּימֵי שְׁנוֹת עוֹלָם
עֵת בּוֹא יְשׁוּעָתֵךְ לִבְנוֹת גְּדֵרָיִךְ

אָז תִשְׂמְחִי לָעַד וּבֶטַח תֵּשְׁבִי
יִרֶב שְׁלוֹם בָּנַיִךְ מִכָּל עֲבָרַיִךְ

אָנָא...
*******************
שׁוּב אֹרְחָה, בָּאָבָק שְׁבִילֶיהָ 
שׁוּב אֲנַחְנוּ - שׁוּרָה יָפָה 
כָּל דְּרָכֵינוּ הוֹלְכוֹת אֵלֶיהָ; 
קִרְיָה שֶׁלָּנוּ, הָאֲהוּבָה. 

עַד אֵין אֹפֶק, בְּמִגְדָּלֶיהָ 
הִיא נִשְׁקֶפֶת גֵּאָה, זְקוּפָה 
וְהַדֶּרֶךְ לְמוֹ רַגְלֶיהָ 
הָרִים וְיַעַר הִיא עֲטוּפָה. 

עוֹד הָעֶרֶב נָבוֹא גְּבוּלֶיהָ 
בְּרַגְלֵנוּ הָעֲיֵפָה. 
כָּל דְּרָכֵינוּ הָלְכוּ אֵלֶיהָ 
קִרְיָה שֶׁלָּנוּ, הָאֲהוּבָה.


*******************
[משה:]
חוּשׁוּ נָא, חוּשׁוּ נָא
דֶּרֶךְ יָם הַמַּיִם!

[ישראל:]
הוֹי, מֹשֶׁה, בֶּן עַמְרָם,
הֵן יִטְבַּע בַּמַּיִם!

[משה:]
חִישׁ אֶקְרַע, חִישׁ אֶקְרַע
אֶת הַיָּם לִשְׁנַיִם!

[ישראל:]
וּבַמֶּה? וּבַמֶּה?

[משה:]
בַּמַּטֶּה, בַּמַּטֶּה!

[מקהלה:]
מֹשֶׁה עוֹבֵר,
יִשְׂרָאֵל עוֹבֵר,
צָלַל, טָבַע מִצְרַיִם!
*******************
קָשֶׁה בַּנָּמָל פֹּה, מַלָּח
נוּגִים הַלֵּילוֹת עַל הַחוֹף
לִבִּי אֶל הָאֹפֶק נִמְשָׁךְ
אֶל תְּכֵלֶת וּמַיִם אֵין-סוֹף 

קָשֶׁה בַּנָּמָל פֹּה, מַלָּח
בּוֹכָה נִשְׁמָתִי מִכְּאֵב
לֹא דַּי לִי בְּשַׂק עַל הַגַּב
גַּם יַעְנְקֶל עוֹלֶה וְרוֹכֵב
*******************
הַהּ, כַּמָּה קָשֶׁה לָשׂוּחַ
קַר בַּחוּץ, קָשֶׁה לִסְבֹּל!
יוֹם וָלֵיל נוֹשֶׁבֶת רוּחַ,
יוֹם וָלֵיל תִּבְכֶּה בְּקוֹל!

נָע וָזָע שָׁקֵד בַּכֶּרֶם.
נָע כָּל תֹּמֶר, נָע כָּל בְּרוֹשׁ,
גֶּשֶׁם קַר נִתָּךְ כַּזֶּרֶם,
צִיץ שָׂדֶה כָּפַף הָרֹאשׁ!
*******************
הַהּ, כַּמָּה קָשֶׁה לָשׂוּחַ
קַר בַּחוּץ, קָשֶׁה לִסְבֹּל!
יוֹם וָלֵיל נוֹשֶׁבֶת רוּחַ,
יוֹם וָלֵיל תִּבְכֶּה בְּקוֹל!

נָע וָזָע שָׁקֵד בַּכֶּרֶם.
נָע כָּל תֹּמֶר וּבְרוֹשׁ,
גֶּשֶׁם קַר שׁוֹטֵף כַּזֶּרֶם,
צִיץ שָׂדֶה כָּפַף הָרֹאשׁ!
*******************
קַשְׁתֵּנוּ עַל שִׁכְמֵנוּ,
דִּגְלֵנוּ רָם בַּיָּד.
לַיַּעַר חֲבִיבֵנוּ
נֵלֵךְ גָּדוֹל וָקָט. –
הַיּוֹם לַ"ג בָּעֹמֶר!
הַיּוֹם לַ"ג בָּעֹמֶר!

קַשְׁתֵּנוּ חִישׁ נִמְשֹׁכָה,
נִזְרֹק לְמַעְלָה חֵץ;
שֻׁלְחָן יָפֶה נַעֲרֹכָה
בַּדֶּשֶׁא תַּחַת עֵץ. – 
הַיּוֹם לַ"ג בָּעֹמֶר!
הַיּוֹם לַ"ג בָּעֹמֶר!

תֹּאכַל צִפּוֹר אִתָּנוּ,
יִשְׁתֶּה גַּם פֶּרַח חֵן;
חַג לַ"ג בָּעֹמֶר לָנוּ,
שִׂמְחָה לְבַת וּלְבֵן. –
הַיּוֹם לַ"ג בָּעֹמֶר!
הַיּוֹם לַ"ג בָּעֹמֶר!
*******************
שָׁנָה עוֹבְרָה, שָׁנָה חוֹלְפָה –
צֵאתֵךְ לְשָׁלוֹם!
הִנֵּה בָּאָה הַחֲדָשָׁה –
בּוֹאֵךְ לְשָׁלוֹם!

הַאִם נוֹשֵׂאת אַתְּ הַבְּרָכָה,
שָׁנָה טוֹבָה?
הַאִם נוּכַל פֹּה לַעֲמֹל
בְּשֶׁקֶט וּבְשַׁלְוָה?

שָׁלוֹם אָבִיא הַיּוֹם,
שָׁלוֹם לְכָל אָדָם,
שָׁלוֹם לָאֲדָמָה,
שָׁלוֹם גַּם לָעוֹלָם.

שָׁנָה טוֹבָה, הֲיִי בְּרָכָה!
*******************
רֹאשׁ הַשָּׁנָה – מָה?
חַג שֶׁל תְּרוּעָה
תְּרוּעָה, תְּרוּעָה
תְּרוּעָה, תְּרוּעָה
לְשָׁנָה טוֹבָה!

רֹאשׁ הַשָּׁנָה – מָה?
חַג שֶׁל תְּקִיעָה
תְּקִיעָה, תְּקִיעָה
תְּקִיעָה, תְּקִיעָה
לְשָׁנָה טוֹבָה!

רֹאשׁ הַשָּׁנָה – מָה?
חַג שֶׁל שְׁבָרִים
שְׁבָרִים
שְׁבָרִים
לְשָׁנָה טוֹבָה!
*******************
בֵּין סְלָעֶיהָ בַּגָּלִיל,
חֲבוּיָה בְּחֵיק הָהָר,
מִשְׁתַּקֶּפֶת בַּכִּנֶּרֶת
עֵין רֹאשׁ-פִּנָּה – תֵּל נִסְתָּר.

מַה יָּפִית רֹאשׁ פִּנָּתִי,
כֶּתֶר רֹאשׁ שֶׁלִּי,
אֵרַשְׂתִּיךְ בְּדָם וָסֵבֶל
לִי, לִי, לִי.

שְׁבִיל סוֹלַל עֲלֵי מוֹרָד,
שְׁבִיל חָדָשׁ בֵּין אַבְנֵי כֵּף,
אַלּוֹנִים פּוֹרְשִׂים צַמֶּרֶת,
דֹּם שָׁרִים לְבֶן-יוֹסֵף.

בֵּין הַבֶּקַע וְהַשִּׂיא
קֶבֶר-עַד חֻצַּב,
אַלּוֹנִים נָדִים בְּאֵבֶל:
שְׁכַב, שְׁכַב, שְׁכַב, שְׁכַב.

וּבַלַּיְלָה עִם חֲצוֹת
קוֹל דְּמָמָה דַּקָּה יִרְעַד:
"אֵין כּוֹבְשִׁים אֶת רֹאשׁ הַסֶּלַע –
אִם אֵין קֶבֶר בַּמּוֹרָד!"

וּבַדְּמִי לְאוֹר כּוֹכָב
הֶרָה גְּדוּד מַעְפִּיל
וְכָל שַׁעַל – אֶנְקַת נֵבֶל:
צְלִיל, צְלִיל, צְלִיל...
*******************
הֶאָח, רִאשׁוֹן-לְצִיּוֹן! עִיר כּוֹנְנוּ יָדֵינוּ
לְמַעֲנֵךְ סָבַלְנוּ, שָׁפַכְנוּ דָּמֵנוּ!
וְעִמָּךְ יַחַד נִחְיֶה בְּעֹנֶג וּדְרוֹר
לָנֶצַח לָנֶצַח, עַד שְׁנוֹת דּוֹר וָדוֹר!

מֵאֶרֶץ הַצָּפוֹן, מִמְּקוֹם גָּלוּתֵנוּ
נִמְלַטְנוּ מִזְרָחָה, מִזְרָחָה,
מֵחֵיק אֵם חוֹרֶגֶת אֶל צִיּוֹן, אֶל צִיּוֹן
בָּחַרְנוּ לְנַחֲלָה לָנוּ.

הֶאָח, רִאשׁוֹן-לְצִיּוֹן...

רִאשׁוֹן-לְצִיּוֹן, זֶה שְׁמָהּ וְזֶה שְׁמֵנוּ 
יָקוּם אַף יִשָּׁאֵר לָנֶצַח!
כַּבַּרְזֶל הוּא חָרוּת עַל לוּחַ לִבֵּנוּ 
וּבְדָם הוּא נֶחְתָּם עַל הַמֵּצַח.

הֶאָח, רִאשׁוֹן-לְצִיּוֹן...
*******************
רַבּוֹתַי, הַהִיסְטוֹרְיָה חוֹזֶרֶת
שׁוּם דָּבָר לֹא אָבַד, לֹא נִשְׁכַּח.
עוֹד נִזְכֹּר, תַּחַת גֶּשֶׁם עוֹפֶרֶת
אֵיךְ בְּסוּרְיָה צָעַד הַפַּלְמָ"ח.

אֶל-עַלְמֶיְן, אַף אוֹתָךְ לֹא נִשְׁכָּחָה,
עֵת אֶל שְׂדוֹת הַדָּרוֹם הָרְחָבִים
אֶל הַנֶּגֶב פְּלֻגֹּנֶת נִשְׁלָחָה
עִם מַקְּלוֹת כְּתַחְלִיף לְרוֹבִים.

וּמְסַפֶּרֶת הַסָּבְתָא לַנֶּכֶד:
כָּל מָקוֹם שֶׁלִּפְעֹל בּוֹ נָחוּץ,
שָׁם אוֹמְרִים לַפַּלְמַ"חְנִיק לָלֶכֶת,
וְחַיָּיו הֵם כִּפְקָק בַּקִּבּוּץ.

יְרִיּוֹת בְּקָהִיר עֵת נִשְׁמָעוּ
עֵת מִבַּיִת אִיֵּם הָאָסוֹן,
אֶל הָעִיר חֲבֵרֵינוּ נִקְרָאוּ
וְקוֹרֵא לָהֶם שָׁם – הַ"סֵּזוֹן".

וּמְסַיֶּמֶת הַסָּבְתָא לַנֶּכֶד
וְיוֹשֶׁבֶת כְּפוּפָה לְמוּלוֹ:
כֵּן, הַכּוּשִׁי יָכוֹל כְּבָר לָלֶכֶת,
כִּי הַכּוּשִׁי עָשָׂה אֶת שֶׁלּוֹ.
*******************
רֶבִּי דּוּוִידְל מִוָּסִילְקוֹב
עַכְשָׁו הוּא בְּטוֹלְנָה
*******************
רַבִּי עֲקִיבָא רַבֵּנוּ
רַבִּי עֲקִיבָא בְּעֶזְרֵנוּ
*******************
שָׁט הָעֶרֶב חֶרֶשׁ,
עַל הַנַחַל שָׁט,
עֲיָרָה בּוֹדֶדֶת
תְּנַמְנֵם בַּלָּאט.

אֵי מִשָּׁם קוֹל רַכֶּבֶת
יִתְגַּלְגֵּל מוּלִי
תַּחַת עֵץ הָרַבִּינָה
שָׁם יַמְתִּינוּ לִי.

הוֹי, רַבִּינָה, אָהַבְתִּי
לֹבֶן פְּרָחַיִךְ מְאוֹד.
שִׁירִי, רַבִּינָה רַבִּינוּשְׁקָה,
לַחֲשִׁי לִי סוֹד.

הוֹי, רַבִּינָה, פְּרָחַיִךְ
לִי לָחֲשׁוּ אַהֲבָה
שִׁירִי, רַבִּינָה רַבִּינוּשְׁקָה,
מַה לָּךְ, עֲצוּבָה?


*******************
רַד קַו שֶׁמֶשׁ אַחֲרוֹן
גַּם צִפּוֹר הִשְׁלִימָה רֹן
מִבְּעַד עַנְפֵי שִׁטָּה
עֵין יָרֵחַ מַבִּיטָה
לָהּ עוֹנוֹת מֵרוֹם מֶרְחָב
רִבְבוֹת עֵינֵי כּוֹכָב
*******************
רֹב בְּרָכוֹת הוֹד וִיקָר –
לְחַג הַסֻּכּוֹת חַג הָאִכָּר,
בְּחַג הָאָסִיף, בְּחַג הַסֻּכּוֹת,
נִשְׁכַּח כָּל עָמָל וְכָל מְצוּקוֹת,
שְׁתוּ הַיַּיִן בְּדִמְעַת עַיִן
בָּעִיר יְרוּשָׁלַיִם, יְרוּשָׁלַיִם.
*******************
רֹגֶז, רֹגֶז, רֹגֶז!
שָׁרוּי חָתוּל בְּרֹגֶז!
שָׁרוּי בְּרֹגֶז עַל חָבֵר,
עַל חֲתַלְתּוּל אָפֹר אַחֵר,
עַל בִּם, עַל בַּם, עַל בִּמְבּוּלָם –
בְּרֹ-רֹ-רֹגֶז עַל כֻּלָּם!

וְהוּא רוֹגֵז, וְהוּא כּוֹעֵס,
וְלֹא יִרְצֶה לְהִתְפַּיֵּס,
וְלֹא אָכַל, וְלֹא שָׁתָה,
וְלֹא טַטִּי, וְלֹא טַטָּה,
וְרַק שָׁרוּי בְּרֹגֶז.
רֹגֶז, רֹגֶז, רֹגֶז!
*******************
אֵיזֶה רוּחַ, אֵיזֶה רוּחַ!
מוּל הַשַּׁעַר הַפָּתוּחַ,
עַל עָנָף שָׁחֹר שֶׁל עֵץ
צֵל-עָלֶה רוֹקֵד כַּלֵּץ.

דָּן וּפְנִינָה בְּנֵי אַרְבַּע
מַשְׁכִּיבִים אֶת הַבֻּבָּה:
"נוּמִי-נָא, עִצְמִי עֵינַיִם,
טָס עָנָן בִּשְׁחֹר שָׁמַיִם,

הַס הָרוּחַ, שְׁקֹט הָרוּחַ,
אַל תִּבְכֶּה וְתֵן לָנוּחַ,
כִּי אֶצְלֵנוּ כָּאן בִּפְנִים –
יְשֵׁנִים."
*******************
רוּחַ רוּחַ בָּא לַגַּן
וְקוֹלוֹ כְּקוֹל הַתַּן – אוּ הָה...
מַה הוֹמֶה הָרוּחַ כָּךְ
כָּל הַלַּיְלָה נֶאֱנָח – אוּ הָה...
הַאִם קַר לוֹ כָּכָה קַר
לְבַדּוֹ בַּחוּץ נִשְׁאָר – אוּ הָה...
וּבוֹכֶה שָׁם וּמְיַלֵּל
כָּל הַלַּיְלָה, כָּל הַלֵּיל – אוּ הָה...

יֶלֶד תּוֹךְ בֵּיתוֹ הֶחָם
מִשְּׁנָתוֹ פִּתְאוֹם לוֹ קָם – אוּ הָה...
אִמָּא, קוּמִי, לֹא חֲלוֹם,
וַדַּאי יֶלֶד שָׁם יָתוֹם – אוּ הָה...
וַדַּאי יֶלֶד שָׁם רָעֵב
תּוֹךְ הַגֶּשֶׁם הַדּוֹלֵף – אוּ הָה...
וּבוֹכֶה שָׁם וּמְיַלֵּל
כָּל הַלַּיְלָה, כָּל הַלֵּיל – אוּ הָה...

וְאוּלַי זֹאת אַךְ צִפּוֹר
הָרוֹעֶדֶת מִנִּי קוֹר – אוּ הָה...
וְאוּלַי זֹאת אִמָּא זְאֵב
וְאוּלַי זֶה רַק כְּלַבְלֵב – אוּ הָה...
אִמָּא, אִמָּא, מָה הַקּוֹל
שֶׁאֵינוֹ חָפֵץ לַחְדֹּל – אוּ הָה...
וּבוֹכֶה שָׁם וּמְיַלֵּל
כָּל הַלַּיְלָה, כָּל הַלֵּיל – אוּ הָה...
*******************
רוּחַ סְתָו נוֹשֶׁבֶת
פָּנָס רְחוֹב דּוֹעֵךְ.
מַהֵר אֶל הָרַכֶּבֶת
כָּל הַגְּדוּד הוֹלֵךְ.
זִיו עֵינַיִךְ הַבָּהִיר
מִבֵּין אַלְפֵי בְּנוֹת-הָעִיר
זוֹכֵר אֲנִי, נִילִי.
*******************
שִׁיר נוּגֶה לִי רוּחַ עוֹגֶמֶת
הַבַּיְתָה שׁוּב נֵלֵכָה יַחְדָּיו.
מִשַּׁחַר יָמֵינוּ אָהַבְנוּ אוֹר שֶׁמֶשׁ,
לָכֵן עָגַמְנוּ בְּבוֹא הַסְּתָו.

מַה נּוֹתָר עוֹד, רוּחַ עוֹגֶמֶת?
אֵיפֹה אָחִינוּ, לָמָּה לֹא שָׁב?
עָצוּב שְׂדֵה הַקֶּטֶל, גַּם תַּמָּה מִלחֶמֶת,
וְכָל שֶׁאָהַבְנוּ נָשָׂא הַסְּתָו.
*******************
רוּחַ עָצוּב, רוּחַ עָגוּם
שָׂא נָא אֶת אַנְחָתִי
דֶּרֶךְ שָׂדוֹת, דֶּרֶךְ יְעָרוֹת
אֱלֵי אֲהוּבָתִי.

הַרְחֵק, הַרְחֵק יֶשְׁנָהּ עֲיָרָה,
יָפָה הִיא הָעֲיָרָה,
שָׁם בֵּית עֵצִים עוֹמֵד לָבָן,
שָׁם יַלְדָּתִי גָּרָה.

הִיא כִּי תִּקְרַב אֶל הַחַלּוֹן,
תִּלְחַשׁ לָהּ אַנְחָתִי
אֶת גַּעְגּוּעַי בָּהּ יָצַקְתִּי,
אֶת יְגוֹן לִבָּתִי.
*******************
רוּחַ רַד מִן הֶהָרִים
עֲלָמוֹת שָׁרוּ.
עַל סוּסִים בַּחוּרִים
אָז דָּהָרוּ.

שׁוֹשַׁנִּים בָּרְעָמוֹת
אַל יָגוֹן, צַעַר.
וְחִיֵּךְ לָעֲלָמוֹת
אָז הַנַּעַר.

"אָן תָּאוּצָה, יַקִּירִי" –
הָעַלְמָה שָׁרָה –
"תַּשְׁאִירֵנִי לְבַדִּי
וְתִדְהָרָה."

"עוֹד אָשׁוּבָה, יַקִּירָה,
עֵת יִתַּם סַעַר,
תָּהֵל שֶׁמֶשׁ בְּהִירָה" –
שָׁר הַנַּעַר.
*******************
רוּחַ, רוּחַ, רוּחַ
רֶגַע לֹא יָנוּחַ
נִיעַ נוּעַ, נִיעַ נָע
נִיעַ נוּעַ, נִיעַ נָע
לֹא יֵרָגַע.

*******************
רוּחַ רוּחַ עוּרָה רוּחַ
שׁוּטָה שׁוּט וְצֵא לָשׂוּחַ
שׁוּט עַל הַר וְשׁוּט עַל גַּיְא
רְאֵה הַכֹּל צָמֵא בְּלִי דַּי
מִן הַזַּיִת עַד הַבְּרוֹשׁ
מִצָּמָא כָּפוּף כָּל רֹאש
וְכָל שָׂדֶה יָבֵשׁ, קָרוּחַ
רוּחַ רוּחַ עוּרָה רוּחַ!

רוּחַ רוּחַ קַל כְּנָפַיִם
עוּף וָרֵד מִן הַשָּׁמַיִם
עוּפָה עוּפָה אֶל הַיָּם
עֲנָנִים הָבֵא מִשָּׁם
כָּל עָנָן יַרְעִים, יַבְרִיק
גֶּשֶׁם טוֹב יַזִּיל יָרִיק
רַעַם, אוֹר וְגֶשֶׁם-מַיִם
רוּחַ רוּחַ קַל כְּנָפַיִם!
*******************
רוּחַ רוּחַ רוּחַ רוּחַ
בַּפַּרְדֵּס נָפַל תַּפּוּחַ
הוּא נָפַל מֵרֹאשׁ הָעֵץ
וְהִתְפּוֹצֵץ

אוֹי חֲבָל חֲבָל חֲבָל חֲבָל
עַל תַּפּוּחַ שֶׁנָּפַל,
שֶׁנָּפַל מֵרֹאשׁ הָעֵץ
וְהִתְפּוֹצֵץ!
*******************
רוּחַ רוּחַ רוּחַ רוּחַ
בַּפַּרְדֵּס נָפַל תַּפּוּחַ
הוּא נָפַל מֵרֹאשׁ הָעֵץ
וְהִתְפּוֹצֵץ

אוֹי חֲבָל חֲבָל חֲבָל חֲבָל
עַל תַּפּוּחַ שֶׁנָּפַל,
שֶׁנָּפַל מֵרֹאשׁ הָעֵץ
וְהִתְפּוֹצֵץ!
*******************
סוּרִי, הוֹי סוּרִי רוּחַ רָעָה
אַל נָא תָּעִירִי מֵיתְרֵי אָהֳלִי
וּלְשָׁלוֹם הַלְבִּינוּ, הָאִירוּ יְרִיעוֹתַי
נוּחוּ, הוֹי נוּחוּ, מֵיתְרֵי-אָהֳלִי.
*******************
רוּחַ תּוֹקֵעַ,
תּוֹקֵעַ בַּשּׁוֹפָר
כָּל יֶלֶד יוֹדֵעַ:
הַיּוֹם חֲמִשָּׁה-עָשָׂר.

חֲמִשָּׁה-עָשָׂר, חֲמִשָּׁה-עָשָׂר
ט"וּ ט"וּ ט"וּ בִּשְׁבָט

שָׁם, שָׁם בָּאָרֶץ
הַחֹרֶף כְּבָר עָבַר,
הַשֶּׁמֶשׁ זוֹרַחַת
עַל עֵמֶק וְעַל הַר.

חֲמִשָּׁה-עָשָׂר...

רוּחַ תּוֹקֵעַ,
כָּל יֶלֶד, יֶלֶד שָׁר,
אוֹכֵל וּבוֹלֵעַ
פֵּרוֹת חֲמִשָּׁה-עָשָׂר.

חֲמִשָּׁה-עָשָׂר...
*******************
רוּחַ, עָנָן
הַשֶּׁמֶשׁ נֶחְבָּא. 
קַיִץ עָבַר
הַסְּתָו הִנֵּה בָּא.

שׁוּב לֹא נֵלֵךְ
לִרְחֹץ עוֹד בַּיָּם, 
לֹא נִשְׁתַּעֲשַׁע
בְּחוֹל רַךְ וְחַם.

הַגֶּשֶׁם דּוֹלֵף כְּבָר:
טוּף טוּף וְטִיף-טִיף. 
הַגֶּשֶׁם יַעֲבֹר
יַתְחִיל הַקָּטִיף.

רוּח, עָנָן
הִגִּיעַ הַסְּתָו!
מָחָר נֹאכַל 
תַּפּוּח-זָהָב!
*******************
רוּחוֹת קָרוֹת עוֹד טֶרֶם
חָדְלוּ, פָּסְקוּ מִנְּשֹׁב –
שָׁקֵד יָפֶה בַּכֶּרֶם
לָבַשׁ נִצּוֹת לָרֹב.

וְהַדְּבוֹרָה מְעוֹפֶפֶת
סָבִיב-סָבִיב לָעֵץ,
וְצוּף מָתוֹק אוֹסֶפֶת
מִפֶּרַח רַךְ וָנֵץ.

לַכֶּרֶם לֵךְ גַּם אָתָּה,
יַלְדִּי, יַלְדִּי הַקָּט;
הַיּוֹם, אִם לֹא יָדַעְתָּ:
חַג טוֹב, חַג ט"וּ בִּשְׁבָט!
*******************
קוֹרֵא הַזֶּמֶר לְרִקּוּדֵנוּ
זֶמֶר שִׁיר קֶצֶב לַמָּחוֹל
שִׁירוּ נָא
רֹנּוּ נָא זַמְּרוּ
רֹנּוּ נָא וְרִקְדוּ נָא שִׁיר
הָבָה נֵצֵא בַּמָּחוֹל
וְיָנוּס אֲזַי כָּל צַעַר
רִקּוּדֵנוּ כָּל יָכוֹל
חוֹלְלוּ זָקֵן וָנַעַר
שִׁירוּ נָא זַמְּרוּ
רֹנּוּ נָא וְרִקְדוּ נָא שִׁיר
*******************
אֵי שָׁם הַרְחֵק בֵּין הֶהָרִים
רוֹעֶה וְרוֹעָה לְבֵין עֲדָרִים.

הִיא לוֹ – הוּא לָהּ,
שְׁתֵּי עֵינַיִם – אַהֲבָה,
הִיא לוֹ – הוּא לָהּ,
שְׁתֵּי עֵינַיִם – לֶהָבָה.

אֵי שָׁם בַּחֹרֶשׁ לְבֵין הַשִּׂיחִים
רוֹעֶה וְרוֹעָה בֵּינָם מְשִׂיחִים.

הִיא לוֹ – הוּא לָהּ...

עַל הַשֹּׁקֶת רוֹעֶה וְרוֹעָה,
הוּא בְּחָלִיל וְהִיא בְּשִׁירָה.

הִיא לוֹ – הוּא לָהּ...

בָּא הָעֶרֶב, אָתָא הַלֵּיל,
אֶל הַבִּקְעָה יָצְאוּ לְטַיֵּל.

הִיא לוֹ - הוּא לָהּ...

שָׁקַע הַיָּרֵחַ, עָלָה הַיּוֹם,
פָּג הַלַּיִל, תָּם חֲלוֹם.

הִיא לוֹ - הוּא לָהּ...
*******************
בֹּקֶר בֹּקֶר בַּחֲלִילִי
אֲחַלֵּל לִי לִי לִי...
זָרְחָה חַמָּה מִן הֶהָרִים
לִי לִי לִי...

פָּרָה שׁוֹמְעָה
מִן הָרֶפֶת גּוֹעָה פָּרָה
מוּ מוּ מוּ...

מִן הָרֶפֶת פָּרָה צְאִי
אֲחַלֵּל לִי לִי לִי...
אֶל הַשָּׂדֶה, אֶל הַמִּרְעֶה
לִי לִי לִי...
*******************
עֲדָרִים דּוֹדִי נָתַן,
מַתָּנָה לִי בַּגָּלִיל.
וַאֲנִי רוֹעֶה קָטָן,
אֲחַלֵּל לִי בְּחָלִיל:

חָלִיל, חֲלִילִי,
גָּלִיל, גָּלִילִי.
מַה לִּי? מִי לִי?
חֲלִילִי...

עָלוּ כְּבָשִׂים עַל הֶהָרִים
רְעוֹת בְּדֶשֶׁא רַעֲנָן.
בּוֹאוּ, בּוֹאוּ, עֲדָרִים
לִשְׁבֹּר צָמָא בַּמַּעְיָן.

חָלִיל, חֲלִילִי...
*******************
רוּץ וּדְהַר, סוּסִי אַבִּיר
בַּעֲבִי-הַחֹרֶשׁ!
בְּדַרְכִּי שִׁיר לִי אָשִׁיר,
שִׁיר חֶדְוָה וָחֹפֶשׁ.

אֶל נַעֲרָתִי אָטוּסָה,
אֶל חֶמְדַּת לִבִּי אָעוּפָה,
הֵי הֵי נַעֲרָתִי!
אֵין כָּמוֹךְ, הוֹ אַיִן!

דֶּרֶךְ אֲרֻכָּה עָבַרְתִּי
דֶּרֶךְ גֵּיא צַלְמָוֶת,
אַךְ אוֹתָךְ תָּמִיד זָכַרְתִּי
אַתְּ בַּת הָאַלְמָוֶת.

אֶל נַעֲרָתִי...
*******************
אַל-תֵּלְכִי לִלְקֹט בְּשָׂדֶה אַחֵר
עֵינַיִךְ בַּשָּׂדֶה אֲשֶׁר-יִקְצֹרוּן
וְצָמִת וְהָלַכְתְּ וְשָׁתִית
מֵאֲשֶׁר יִשְׁאֲבוּן הַנְּעָרִים.
*******************
לִי כָּל גַּל נוֹשֵׂא מַזְכֶּרֶת
מִן הַבַּיִת, מִן הַחוֹף, 
מִנִּי עֵצִים יְפֵי-צַמֶּרֶת
וּזְהַב שַׁלֶּכֶת בַּת-חֲלוֹף.

הִנָּשְׂאִי, סְפִינָה, וָשׁוּטִי - 
מָה רַבִּים הַכִּסּוּפִים;
לִי נַעֲרָה יֵשׁ וּשְׁמָהּ רוּתִי, 
הַמְּצַפָּה בְּאֵלֶּה הַחוֹפִים.

תְּכוֹל עֵינֶיהָ כַּשָּׁמַיִם
מַבָּטָהּ כַּלֶּהָבָה.
לוּ אַךְ נָשַׁקְתִּי הַשְּׂפָתַיִם
אָז יָדַעְתִּי מַה זֹאת אַהֲבָה

סַעַר. הַסְּפִינָה חוֹרֶקֶת.
תְּקַפֵּץ מִגַּל אֶל גַּל. 
אֵלַי עִם רַעַם הִיא צוֹחֶקֶת
וְעִם רוּחַ לִי תִּפְרַע תַּלְתַּל.


*******************
א. 

מִי יִזְכֹּר מִי יֵדַע
אֶת חוֹלוֹת יְהוּדָה
שֶׁהָיוּ פֹּה בִּמְקוֹם רְחוֹבוֹת.

וְעָבְרוּ שְׁנוֹת יוֹבֵל
וּפוֹרֵחַ הַתֵּל
וְיָפָה מוֹשַׁבְתִּי עַד מְאוֹד.

שׁוּב נִשָּׂא אֶת עֵינֵינוּ אֵלַיִךְ
לָךְ פְּאֵר וְהָדָר וְכָבוֹד
מַה יָּפִית פֹּה בְּנוֹי פַּרְדֵּסַיִךְ
מוֹשַׁבְתִּי רְחוֹבוֹת רְחוֹבוֹת.

ב.

וְכֻלָּנוּ זוֹכְרִים
רִקּוּדִים וְשִׁירִים
בַּחַגִּים, בְּשִׂמְחַת רְחוֹבוֹת

כִּי בּוֹנַיִךְ עַזִּים
כִּי בָּנַיִךְ נָאִים
כִּי בְּנוֹתַיִךְ יָפוֹת וְטוֹבוֹת.

שׁוּב נִשָּׂא אֶת עֵינֵינוּ אֵלַיִךְ
לָךְ פְּאֵר וְהָדָר וְכָבוֹד
מַה יָּפִית פֹּה בְּנוֹי פַּרְדֵּסַיִךְ
מוֹשַׁבְתִּי רְחוֹבוֹת רְחוֹבוֹת.

 


*******************
רְחוֹבוֹת אַתְּ בִּיהוּדָה 
מָה אֹהַב אוֹתָךְ,
כָּל לִבִּי כָּל נַפְשִׁי 
נְתוּנִים הֵם לָךְ!

כָּל הַלַּיְלָה אִישַׁן דֹם 
וְעַל רְחוֹבוֹת אֶחְלֹם
רְחוֹבוֹת אַתְּ בִּיהוּדָה.
*******************
הֵן דָּמָהּ בְּדָמִי זוֹרֵם,
הֵן קוֹלָהּ בִּי רָן –
רָחֵל הָרוֹעָה צֹאן לָבָן,
רָחֵל – אֵם הָאֵם.

וְעַל כֵּן הַבַּיִת לִי צַר
וְהָעִיר – זָרָה,
כִּי הָיָה מִתְנוֹפֵף סוּדָרָהּ
לְרוּחוֹת הַמִּדְבָּר;

וְעַל כֵּן אֶת דַּרְכִּי אֹחַז
בְּבִטְחָה כָּזֹאת,
כִּי שְׁמוּרִים בְּרַגְלַי זִכְרוֹנוֹת
מִנִי אָז, מִנִּי אָז!
*******************
רָחֵל עָמְדָה עַל הָעַיִן,
הִיא וְכַדָּהּ וְאִיש אַיִן.
הִיא וְכַדָּהּ, הִיא לְבַדָּהּ,
הִיא וְכַדָּהּ, הִיא לְבַדָּהּ.

שָׁלְחָה אֶל הַכַּד אֶת יָדָהּ,
שָׁלְחָה יָדָהּ וְרָעֲדָה.
נָפַל כַּדָּהּ וַיִּשָּׁבֵר,
עֶלֶם עוֹבֵר, עֶלֶם עוֹבֵר.

עָמַד עֶלֶם זָר וְצָחַק,
מִן הַמִּדְבָּר בָּא מִמֶּרְחָק.
גַּם הִיא בִּצְחוֹק רֹאשָׁה מַטָּה:
"מִי זֶה אַתָּה? מִי זֶה אַתָּה?"

אָמַר לָהּ הָעֶלֶם מִי הוּא,
מִי אִמּוֹ וּמִי אֲבִיהו.
עָנְתָה לוֹ רָחֵל הַטּוֹבָה:
"אַתָּה קְרוֹבִי, קְרוֹבִי אַתָּה!"

חָבַק לָהּ הַלָּז וּנְשָׁקָהּ,
הִיא בַּכַּד עֵינָהּ תָּקְעָה:
"הַבֵּט, שָׁבוּר כַּדִּי לָבָן!
הוֹי, מַה יַּגִּיד אָבִי לָבָן?!"
*******************
כְּבָר גָּמְרוּ לְהִתְרַחֵץ
גַּם הַפֶּרַח, גַּם הָעֵץ.
גַּם הַשֶּׁמֶשׁ מִתְנוֹצֶצֶת
נְקִיָּה וּמְרֻחֶצֶת.

*******************
רֵיחַ דְּבַשׁ וְרֵיחַ מֶנְטָה
שְׁעַת הָעֶרֶב מוּפַזָּה
עַל הַחוֹף יָשְׁבָה חֶבְרַיָּה
לַמְּדוּרָה הָעַלִּיזָה
עַל הַחוֹף הַמּוּאָר,
מוּל חוֹפוֹ שֶׁל נָהָר
הִנֵּה כָּכָה יְסֻפַּר:

כְּשֶׁנִּגְמֹר אֶת בֵּית סִפְרֵנוּ
לְדַרְכּוֹ יֵלֵךְ אִישׁ אִישׁ
אֲבִיגְדּוֹר נֶהָג יִהְיֶה הוּא
רְאוּבֵן יִסֹּל הַכְּבִישׁ.
וְחָנָן וְחָנָן
כַּמּוּבָן כַּמּוּבָן,
הֶחֱלִיט לִהְיוֹת גַּנָּן.

וְגִיּוֹרָא מַה יִּהְיֶה הוּא?
הוּא יִבְנֶה אֲוִירוֹנִים
טַיָּסִים אֵלָיו יָבוֹאוּ
לְהַמְרִיא לָעֲנָנִים.
וְיָעֵל וְיָעֵל
בַּפָּרוֹת תְּטַפֵּל,
רַפְתָּנִית תִּהְיֶה יָעֵל.

וּמִרְיָם מַה הִיא אוֹמֶרֶת,
מָה אוֹמֶרֶת הַקְּטַנָּה?
נִרְדְּמָה הִיא וְחוֹלֶמֶת
בְּלִי מִקְצוֹעַ יְשֵׁנָה.
נִרְדְּמָה מוּל הָאֵשׁ,
הֵן תּוּכְלוּ לְנַחֵשׁ
כִּי מִרְיָם רַק בַּת חָמֵשׁ.
*******************
יֵשׁ בָּעוֹלָם הַרְבֵּה שָׁמַיִם,
הַרְבֵּה שִׁירִים וַאֲהָבוֹת.
אֶפְשָׁר הָיָה מָנָה אַפַּיִם
לַחֲלֹק, וְהָרוֹצֶה - סָחַב גַּם עוֹד!

אֲבָל אֲנַחְנוּ בְּנֵי-בְּלִי-מֹחַ,
צָרִיךְ אוֹתָנוּ – לְמִשְׁפָּט!
בַּאֲשֶׁר לָנוּ קְצָת לֹא נֹחַ,
לָנוּ טוֹב מְאוֹד, אִם לָנוּ רַע מְעַט!

רִנָּה – אֲנִי אוֹהֵב אֶת הַשָּׁמַיִם!
רִנָּה - אֲנִי אוֹהֵב אֶת הַסַּפְסָל!
רִנָּה – אֲנִי אוֹהֵב אֶת סַנְדָּלַיִךְ,
אֶת אוֹר עֵינַיִךְ, 
אֶת אַרְנָקֵךְ אֲשֶׁר נָפַל!

אַל תְּדַבֵּר בְּקוֹל דְּרָמָטִי
אַל תִּהְיֶה כָּל כָּךְ עָדִין –
אֲנִי מֵאִמָּא'לֶה שָׁמַעְתִּי:
לִגְבָרִים, בִּתִּי, אָסוּר לְהַאֲמִין!

לֹא, לֹא! אֲנִי אֵינֶנִּי גֶּבֶר...
לֹא דּוֹן ז'וּאָן צָעִיר וָרֵיק.
אַהֲבָתִי קָשָׁה מִדֶּבֶר –
זֶה הֶרְגֵּל שֶׁלִּי 
מֵאָז – מִשֵּׁיח' אַבְּרֵיכּ.

רִנָּה – אַל תְּסַלְסֵל לִי סֵרֵנָדָה!
רִנָּה – וְאֶת לִבִּי אַל תְּבַלְבֵּל!
רִנָּה – תָּשׁוּב אֶל חַנָּה וְאֶל עָדָה,
הֲלֹא יָדַעְתָּ
שֶׁהִיא בּוֹכָה יוֹמָם וָלֵיל!

תִּבְכֶּה לָהּ, עָדָה, תִּתְיַפֵּחַ,
אִתָּךְ הַלַּיְלָה כֹּה בָּהִיר.
אֲנַחְנוּ פֹּה וְשָׁם יָרֵחַ,
אַתְּ רוֹאָה – הִנֵּה
כִּמְעַט חִבַּרְתִּי שִׁיר.

לֹא! לֹא נָחוּץ לִי גֶּבֶר לִירִי,
נָחוּץ לִי גֶּבֶר מְנֻמָּס!
אֵינְךָ מַזְמִין אוֹתִי הָעִירָה
וְאֵינְךָ קוֹנֶה לִי
גְּלִידָה אֲנָנָס!

רִנָּה – נִקְנֶה גְּלִידָה עִם אֲנָנָסִים!
רִנָּה – נֵלֵך יוֹם יוֹם לַסִּינֵמָה,
רִנָּה – נִשְׁתֶּה גָּזוֹזִים וְתַסָּסִים
נִרְקֹד בְּגֵ'זִים
מָה עוֹד תִּרְצִי, הַגִּידִי מָה?!

אֲנִי רוֹצָה שֶׁתֹּאהֲבֵנִי
וְשֶׁתִּקְרָא לִי בֻּבָּה'לֶה (בֻּבָּה'לֶה!)
שֶׁעַד עוֹלָם לֹא תַּעַזְבֵנִי
וְשֶׁתֹּאמַר לִי
אֵיךְ לִבְּךָ אֵלַי מָלֵא.

אֲנִי אוֹהֵב אוֹתָךְ כִּפְלַיִם
כִּי אַתְּ אֵינֵךְ אוֹהֶבֶת כְּלָל!
לִבְשִׁי אֶת זֹאת, לִבְשִׁי בֵּינְתַיִם,
פֹּה תּוֹפְסִים תָּמִיד
נַזֶּלֶת מִן הַטַּל.

רִנָּה – אַל תְּדַבֵּר לִי עַל נַזֶּלֶת!
רִנָּה – מַסְפִּיק וְדַי, כְּבָר מְאֻחָר,
רִנָּה - בּוֹא תְּלַוֵּנִי עַד הַדֶּלֶת,
לֹא אֵין תּוֹעֶלֶת
שֶׁנִּשָּׁאֵר פֹּה עַד מָחָר.

מָחָר, אִם לֹא אֶהְיֶה כּוֹעֶסֶת,
תִּגַּשׁ אֵלַי, זֶה קְצָת בַּחוֹל...
אֶצְלִי יֵשׁ חֶדֶר וּמִרְפֶּסֶת,
דִּיזֶנְגּוֹף שְׁמוֹנִים, 
קוֹמָה שְׁנִיָּה מִשְּׂמֹאל.

וּמָה תַּגִּידִי הָלְאָה, רִנָּה,
לֹא אַל תַּגִּידִי לִי דָּבָר...
אֲנִי מֵבִין, אֲנִי אֲבִינָה,
זֶה סִימָן
שֶׁאֶת הַכֹּל אָמַרְנוּ כְּבָר!

רִנָּה – אֲנִי אוֹהֵב אֶת הַשָּׁמַיִם!
רִנָּה – אֲנִי אוֹהֵב אֶת הַסַּפְסָל!
רִנָּה – אֲנִי אוֹהֵב אֶת סַנְדָּלַיִךְ,
אֶת אוֹר עֵינַיִךְ,
אֶת אַרְנָקֵךְ אֲשֶׁר נָפַל!
*******************
הָבִי גֹּרֶן, הָבִי גֹּרֶן,
הָבִי גֹּרֶן לִי גַּרְעִין.
הַמּוֹרַג, לִי דַּיִשׁ דּוּשָׁה,
דוּשָׁה לִי דָּגָן דָּשֵׁן.
עוּרִי, עוּרִי, עוּרִי רוּחַ,
זְרִי הַתֶּבֶן, זְרִי הַדֹּמֶן,
לִי הוֹתִירִי זֶרַע כֹּחַ
זֶרַע לֶחֶם, זֶרַע אֹמֶן.

עִם גָּדִישׁ יִגְדַּל אוֹנִי,
יַעַל פֶּסַע – פֶּסַע,
זֶה לֶחֶם בֶּן גָּרְנִי
לְשָׂבְעָה וָיֶשַׁע.
לִי גֹּרֶן, סֶלַע,
גֹּרֶן, סֶלַע סֶלַע,
לי גֹּרֶן, סֶלַע,
גֹּרֶן, בָּר.
*******************
בִּמְצִלְתַּיִם וּבְתֻפִּים
מוּ-מוּ-מוּ בְּקוֹל נָרִים
וּלְעֵינֵינוּ בֶּהָרִים
עֲדָרִים עַל עֲדָרִים –
הֵי, הֵי, הֵי...

הַשּׁוּעָל בַּגַּיְא צוֹרֵחַ,
צֵל גּוֹלֵשׁ מִן הֶהָרִים
שְׁתוּ מִשֹּׁקֶת הַיָּרֵחַ
עֲדָרִים עַל עֲדָרִים –
הֵי, הֵי, הֵי...

לוּ אֵדַע הַגַּן פּוֹרֵחַ,
לָךְ אָבִיא שׁוֹשָׁן אָדֹם
וּבְלֵיל זֶה, כֻּלּוֹ יָרֵחַ
נִתְעַלֵּס וְנַחֲלֹם –
הֵי, הֵי, הֵי...

נַעֲלֶה וְנַעְפִּילָה
הָרִקּוּד הָעֹל פּוֹרֵק
הֶעְפַּלְנוּ הַגָּלִילָה
נַעֲלֶה לְשֵׁיךְ אַבְּרֵיק! –
הֵי, הֵי, הֵי...
*******************
יָם פָּם פָּם פָּם...
*******************
כָּל הַגַּן לָבַשׁ לָבָן
תְּכֵלֶת וְאַרְגָּמָן
"יוֹם הֻלֶּדֶת לָאִילָן"
כָּל צֶמַח רַן.

בַּמָּחוֹל יָצָאוּ
גַּם נַרְקִיס כַּרְכֹּם
כִּי לְכָל בֶּן יֶרֶק
חַג מוֹעֵד הַיּוֹם.

גַּם צַבָּר אֲפִלּוּ
פֹּה הַיּוֹם יִרְקֹד
וְהַבְּרוֹשׁ יָרִיעַ
עוֹד.
*******************
רַכֶּבֶת נוֹסַעַת לְתֵל אָבִיב מַהֵר
וּמִי אֲשֶׁר יִסַּע אִתִּי
יִהְיֶה לִי לְחָבֵר!
*******************
רַכֶּבֶת אֲרֻכָּה,
אֲרֻכָּה כָּל-כָּךְ
דּוֹפְקִים הַגַּלְגַּלִּים
תִּיק-תַּק-תִּיק-תַּק-תִּיק-תַּק.
הָרִים וּגְבָעוֹת
רָצִים לִקְרָאתָהּ,
שׁוֹרְקִים הַפַּסִּים
תָּה-תָּה-תָּה-תָּה-תָּה-תָּה.

הִנֵּה הַתַּחֲנָה –
גְּלִין-גְּלוֹן, גְּלִין-גְּלוֹן, גְּלִין-גְּלוֹן
שׁוּב פַּעַם מִתְקַשְּׁרִים
קָרוֹן אֶל קָרוֹן.
עָשָׁן מִתַּמֵּר
עוֹלֶה לַמְּרוֹמִים,
עוֹלֶה וְאוֹמֵר:
שָׁלוֹם לַיְּלָדִים!
*******************
טוּ-טוּ-טוּ-טוּ רַכֶּבֶת בָּאָה
נוֹסַעַת בִּמְהֵרָה
הִנֵּה עוֹמְדִים נוֹסְעִים רַבִּים
עַל-יַד הַתַּחֲנָה.

גַּם [שֵׁם] נוֹסֵע[נוֹסַעַת] הַיּוֹם
פָּקִיד נוֹתֵן כַּרְטִיס
וּמֵכִין לוֹ כְּבָר מָקוֹם.
*******************
רָמָה רִנַּת הַצִּפּוֹר,
עֲנֻגָּה וְתַמָּה.
רַגְלַי הַיְּחֵפוֹת חָשׁוֹת:
הָאֲדָמָה חַמָּה!
*******************
בֹּקֶר קָם 
רָמִי-רָם
אֶל אִמּוֹ קָרָא קוֹל רָם:
הָבִי לִי
אֶת סַלִּי,
אֶל גַּנִּי אָרוּצָה לִי!
אִמָּא-אֵם נָשְׁקָה לַבֵּן:
קַח וְרוּצָה, יֶלֶד חֵן!
לַ לַ...
             
מִי זֶה כָּאן? רָמִי-רָם
הוּא רִאשׁוֹן בָּא אֶל הַגַּן
אַךְ מִיָּד
מִכָּל צַד 
אָצוּ רָצוּ בֵּן וּבַת
הַיְּלָדִים שָׂמְחוּ מְאוֹד
בַּמַּעְגָּל יָצְאוּ לִרְקֹד.
לַ לַ...
*******************
רַעַד אַט עָנֹג כְּצֵל עָלֶה
רֶטֶט אַט צוֹהֵל וְנוּגֶה
בֶּהָרִים דִּמִּיתִי אַתָּה הֵד
וּבָעֵמֶק אַתָּה יוּבַל רוֹקֵד.

בְּעֵינֶיךָ אֹפֶל וָזִיו
קַיִץ אַתָּה, סְתָו וְגַם אָבִיב
עֵת אֶקְרָא לְךָ, הֲתַעֲנֵנִי?
וְאוּלַי אֵינְךָ, חוֹלֶמֶת אֲנִי.
*******************
אַל נָא, אָח!
אַחְוַת רֵעִים אַל נָא תִּשְׁכַּח!
יוֹם יָבוֹא וְכִגְמוּלְךָ תָּשִׁיב הִיא לָךְ.

שְׁנֵה וּכְתֹב
כִּי עֹשֶׁר וְכָבוֹד לָרֹב
לֹא יִשְׁווּ וְלֹא יִדְמוּ לְרֵעַ טוֹב.
*******************
רֵעַ טוֹב, יָדִיד מָצָאתָ
שְׁמֹר עַל הַמַּתַּת
כִּי מִכָּל אוֹצְרוֹת יָדַעְתָּ
תִּיקַר זוֹ הָאַחַת.

לוּ רַק רֵעוּת לָעַד
מָצָאתָ בָּעוֹלָם,
לוּ רַק יָדִיד אֶחָד
רָב לְךָ רַב, הָאָדָם.
*******************
יֶלֶד עָנִי מִיַּלְדֵי הַפַּרְבָר
אַתָּה בְּלֹא-יוֹדְעִים רֵעִי מִשֶּׁכְּבָר

בְּהָקִיץ, בַּחֲלוֹם לְעֵינַי יְרַחֵף
צִלְּךָ, צֵל יֶלֶד עָזוּב וְיָחֵף

רְאִיתִיךָ, גִּבְעוֹל שָׁכוּחַ קוֹדֵר
מִחוּץ לַשְּׂדֵרָה מִתְרַפֵּק עַל גָּדֵר

צָמַחְתָּ, רֵעִי, מֵעֵבֶר לַתְּחוּם
שֶׁל חֶסֶד נָהִיר וְלֶטף רַחוּם

הָבָה נַפְלִיגָה יַחְדָּיו לִמְקוֹם שָׁם
כָּל בְּנֵי-בְּלִי-שֶׁמֶשׁ יַדְלִיקוּ שִׁמְשָׁם
*******************
רָפָה יוֹם וַיֵּט הַשֶּׁמֶשׁ
רַד לִפְאַת הַיָּם
גָּחוּ צִלְלֵי הָאֶמֶשׁ
אַט מִמַּעֲרָבָם.

בִּנְאוֹת הַדֶּשֶׁא הַיְּרַקְרַקִּים
יַשְׁמִיעַ צְלִיל עֲדָרִים.
יַעַן לִי צְלִילָיו הַזַּכִּים
סָבִיב הֵד הָרִים.

שַׁחַל, תַּן לֹא יַפְחִידֵנוּ
כִּי יָבוֹא בִּילֵל
מִכָּל פֶּגַע תִּנְצְרֵנוּ
פֹּה הָאֵם רָחֵל.

בּוֹא-נָא הַצֹּאן הַצְּמֵאוֹת לַמַּיִם
אַשְׁקְכֶן מִבְּאֵר דָּוִד.
טֶרֶם מָלַךְ בִּירוּשָׁלַיִם
טַרְפְּכֶן הִשְׁבִּית [?].
*******************
רַצְתִּי, רַצְתִּי, וְנָפַלְתִּי, 
וּמַכָּה בַּיָּד קִבַּלְתִּי!
אוֹי, כּוֹאֶבֶת הַמַּכָּה, 
אִמָּא, תְּנִי לִי נְשִׁיקָה!


*******************
אַחַת הָיְתָה שְׁחוֹרַת תַּלְתַּל
עִם תְּכֵלֶת יָם בָּעַיִן
וְשִׂפְתוֹתֶיהָ טְבוּלוֹת טַל
מָתְקוּ, מָתְקוּ מִיַּיִן.

וְלַיְלָה, לַיְלָה בִּדְמָמָה
שִׁירַי אָסְפוּ יָדֶיהָ
עַד פֶּתַע - יוֹם הִיא נֶעֶלְמָה
אֶל אָן, אֵינִי יוֹדֵעַ.

רַק אַתְּ לִי נוֹתַרְתְּ
גִּיטָרָה, רַק אַתְּ
רַק אַתְּ לִי שָׁמַרְתְּ אֱמוּנִים
צְלִילֵךְ לֹא בָּגַד
לֹא תַּם, לֹא נָדַם
נוֹגֵן עוֹד, נוֹגֵן נִגּוּנִים.
נוֹגֵן עוֹד, נוֹגֵן נִגּוּנִים.

אַחַת הָיְתָה כִּדְמוּת שֶׁנְהָב
תְּמִירָה כְּעֹפֶר-אַיִל
וְצַמָּתָה - כִּבְדַת זָהָב
עֵינֶיהָ - שְׁחוֹר הַלַּיִל.

וְעֶרֶב עֶרֶב אַהֲבָה
רָוִיתִי מִדּוֹדֶיהָ
אַךְ יוֹם אֶחָד אוֹתִי עָזְבָה
אֶל אָן, אֵינִי יוֹדֵעַ...

רַק אַתְּ לִי נוֹתַרְתְּ...

וְעוֹד אַחַת, וְעוֹד אַחַת
רַבּוֹת הָיוּ כָּהֵנָּה -
סְמָדַר, מִרְיָם, תָּמָר, עֲנָת
בְּנוֹת חֵן הָיוּ כֻּלָּנָה.

לָהֶן אֶת כָּל שִׁירַי תָּמִיד
עִם הַגִּיטָרָה שַׁרְתִּי
אַךְ לְבַסּוֹף בּוֹדֵד, יָחִיד
עִם מֵיתָרַי נִשְׁאַרְתִּי...

רַק אַתְּ לִי נוֹתַרְתְּ... 


*******************
יוֹם הֻלֶּדֶת, חֲגִיגָה נֶחְמֶדֶת!
מַה נָּעִים וּמַה נֶּחְמָד
שֶׁכָּל בֵּן וְכָל בַּת
לֹא נוֹלְדוּ בְּיוֹם אֶחָד –
רַק בְּיוֹם הֻלֶּדֶת,
רַק בְּיוֹם הֻלֶּדֶת!
*******************
רְשׁוּת הַדִּבּוּר לֶחָבֵר פָּרַבֶּלוּם
רְשׁוּת הַדִּבּוּר לֶחָבֵר תַּת-מִקְלָע

בְּעַד אַחִים טְבוּחִים בַּגֶּטוֹ,
שֶׁלֹּא הִגִּיעוּ לִגְבוּלָהּ –
נִתֵּן –

רְשׁוּת הַדִּבּוּר...

בְּעַד סְפינַת גּוֹלִים נוֹדֶדֶת
שֶׁלֹּא הִגִּיעָה לְאַרְצָהּ –
נִתֵּן –

רְשׁוּת הַדִּבּוּר...
*******************
שְׂאוּ צִיּוֹנָה נֵס וָדֶגֶל
דֶּגֶל מַחֲנֵה יְהוּדָה
מִי בָּרֶכֶב מִי בָּרֶגֶל
נֵעָשׂ נָא לַאֲגֻדָּה.

יַחַד נֵלְכָה נָא נָשׁוּבָה
אַרְצָה אֲבוֹתֵינוּ
אֶל אַרְצֵנוּ הָאֲהוּבָה
עֶרֶשׂ יַלְדוּתֵנוּ.

שׁוּבוּ, שׁוּבוּ מִמֶּרְחַקִּים,
אַרְצָה אֶרֶץ אָבוֹת!
נוּסוּ נוּסוּ מִמַּעֲמַקִּים
בְּעֶזְרַת שׁוֹכֵן עֲרָבוֹת.

אָז עַם נִהְיֶה כְּמוֹ הָיִינוּ,
מֶנּוּ יָתֵד פִּנָּה.	
אָז אַךְ שְׂחוֹק יִמָּלֵא פִּינוּ,
וּלְשׁוֹנֵנוּ רִנָּה!

רוּח יוֹאָב תַּלְבִּישֵׁנוּ, 
רוּחַ גְּבוּרַת צְדָקָה, 
בְּעַד עַמֵּנוּ, בְּעַד אַרְצֵנוּ
חִזְקוּ וְנִתְחַזָּקָה!

אַל נָא יָבוֹא מֹרֶךְ בָּנוּ
מִפְּנֵי חֶרֶב יוֹנָה – 
נִקַּח לָנוּ מַה שֶּׁלָּנוּ,
נִשָּׂא נֵס צִיּוֹנָה!
*******************
שְׁאוֹן הַתּוֹתָחִים נָדַם
שְׂדֵה הַקֶּטֶל נִתְיַתַּם
בַּשָּׂדֶה חַיָּל בּוֹדֵד יָשׂוּחַ
יְזַמֵּר עִם עֲנָנִים בָּרוּחַ
יַעֲלֶה הָעַיִט מֵהָרִים
וְיָעוּט עַל הַפְּגָרִים.

אוֹר הַיּוֹם זָרַח מֵעַל
אֶל בֵּיתוֹ חָזַר חַיָּל
לֹא יָשׁוּב לָנוּעַ בִּשְׂדוֹת קֶטֶל
כִּי אָהַב בִּקְתָּה קְטַנָּה שׁוֹקֶטֶת
שָׁם יַקְשִׁיב עִם שַׁחַר בַּכְּפָרִים
אֶל שִׁירַת הַצִּפֳּרִים.
*******************
שְׂאִי בְּרָכָה אַתְּ אַרְצֵנוּ בַּת שָׂדוֹת וְהָרִים –
הָאָבִיב בִּמְבוֹאַיִךְ!
לַחַן זַךְ, חֲרִישִׁי, זֶמֶר חַג לָךְ נַנְעִים –
יְשׁוֹרְרוּ אוֹהֲבַיִךְ!

כֻּלֵּךְ תִּפְאֶרֶת חַג הָרִים וָגַיְא
בְּמִצְהָלוֹת יַרְנִין כָּל חַי.
שְׂאִי בְּרָכָה, שְׂאִי בְּרָכָה.

מֵרָאשֵׁי פְּסָגוֹת יָשֹׁקּוּ נְחָלִים –
לָךְ הוֹמִים נְחָלַיִךְ!
בְּמָחוֹל מְשׁוּבָה יוֹצְאוֹת שִׁבֳּלִים –
בְּקִידָה לְרַגְלַיִךְ!

כֻּלֵּךְ תִּפְאֶרֶת חַג...
*******************
מִמְּרוֹמֵי הַר תָּבוֹר וְגִלְבּוֹעַ
שְׂאִי לָךְ מוֹלֶדֶת, שְׁבוּעַת אֱמוּנִים
עַד עוֹלָם פֹּה לִחְיוֹת וְלִגְוֹעַ;
בְּרִיתֵנוּ עָמָל וְדָמִים.

בַּשְּׂרִי הָרוּחַ, רוּחַ הַפֶּרֶא
מִגַּיְא מֵהַר וְשִׁמְמוֹת מִדְבָּר:
רַק אַתְּ, מוֹלֶדֶת, אַתְּ לִי הַדֶּרֶךְ,
אַתְּ הַמָּחָר וּתְמוֹל וְגַם עָבָר.

זֵר חַיִּים לְעֵדוּת לָךְ נִתֵּנָה
חוֹמַת יְשׁוּבִים שֶׁל עָמָל וּמָגֵן.
עַל שְׂדוֹתַיִךְ עַד נֶצַח נָגֵנָּה
פְּלֻגּוֹת כָּל בָּנַיִךְ – הָכֵן!

בַּשְּׂרִי הָרוּחַ, רוּחַ הַפֶּרֶא
מִגַּיְא מֵהַר וְשִׁמְמוֹת מִדְבָּר:
רַק אַתְּ, מוֹלֶדֶת, אַתְּ לִי הַדֶּרֶךְ,
אַתְּ הַמָּחָר וּתְמוֹל וְגַם עָבָר.
*******************
שְׂאִי סָבִיב עֵינַיִךְ
וּרְאִי נִקְבְּצוּ וּבָאוּ
כֻּלָּם בָּאוּ לָךְ.
*******************
אַט זוֹרֵם הַנַּחַל, עֲרָבָה כּוֹרַעַת
בֵּין דִּשְׁאֵי הַחֹרֶשׁ יַעֲלֶה מָחוֹל –
שָׁב גִּבּוֹר הַחַיִל מִקְּרָבוֹת הַזַּעַם
שָׁב גִּבּוֹר הַחַיִל מְעֻפָּר בְּחוֹל.

מְדוּרוֹת עִם עֶרֶב, אֵשׁ בַּיַּיִן, אֵשׁ
סוּף יָרֹק לַנַּחַל, רוּחַ תְּלַחֵשׁ.

אֶת אוֹיְבָיו הִדְבִּיר הוּא בְּחַרְבּוֹ עַד תַּמּוּ
עֲלָמוֹת בַּדֶּרֶךְ לוֹ הִפְרִיחוּ זֵר.
וּפַרְסוֹת הָרֶכֶב, לַיְלָה לֹא נָדַמּוּ,
עַד אַחֲרוֹן צָרָיו הוּא בְּחַרְבּו מִגֵּר.

מְדוּרוֹת עִם לַיִל, אֵשׁ בַּיַּיִן, אֵשׁ
עֲלִילוֹת וָפֶרֶךְ, רוּחַ תְּלַחֵשׁ.

אֶת עֲפַר הַדֶּרֶךְ בְּדָמוֹ הִרְוָה הוּא,
אַךְ בְּבוֹא הַשַּׁחַר לִכְפָרוֹ חָזַר.
אֶל דִּשְׁאֵי הַחֹרֶשׁ בִּמְחוֹלוֹת הוּבָא הוּא
לוּ בֵּין תֹּף וָיַיִן זֶמֶר לוֹ יוּשַׁר.

מְדוּרוֹת עִם שַׁחַר, אֵשׁ בַּיַּיִן, אֵשׁ
עֲלָמוֹת וָזֶמֶר, רוּחַ תְּלַחֵשׁ.
*******************
שָׁבוּעַ טוֹב  x8

הַמַּבְדִּיל בֵּין קֹדֶשׁ לְחֹל
חַטֹּאתֵינוּ הוּא יִמְחֹל  
זַרְעֵנוּ וְכַסְפֵּנוּ יַרְבֶּה כַּחוֹל
וְכַכּוֹכָבִים בַּלַּיְלָה  

שָׁבוּעַ טוֹב  x4

אֵלִיָּהוּ הַנָּבִיא
אֵלִיָּהוּ הַתִּשְׁבִּי 
אֵלִיָּהוּ הַגִּלְעָדִי
בִּמְהֵרָה יָבוֹא אֵלֵינוּ 
אֵלִיָּהוּ הַנָּבִיא
בִּמְהֵרָה בְּיָמֵינוּ
עִם מָשִׁיחַ בֶּן דָּוִד.

שָׁבוּעַ טוֹב
*******************
חוֹפֵי יַרְדֵּן: מְלֹא זֹהַר יוֹם.
סִירַת דּוּגָה; אֶשְׁכַּב אֶשְׁתֶּה
שִׁקּוּי שָׁלוֹם.

אַבִּיט אֶל עָל: הָאוֹר מָה רָב!
וְגַם בַּלֵּב כְּבַיַלְדוּת
אַף צֵל שֶׁל עָב.

עַתָּה יָדַעְתִּי: פֹּה – הַכֹּל.
רֵאשִׁית וְקֵצֶה, כָּל דִּכְפִין
יֶאֱתֶה, יִטֹּל.
*******************
עוֹד מְעַט יֵרֵד אֵלֵינוּ
יוֹם שַׁבָּת הַטּוֹב.
לִכְבוֹדוֹ תָּכִין אִמֵּנוּ
מַטְעַמִּים לָרֹב.
 
בּוֹאִי, בּוֹאִי הַבְּרוּכָה,
יוֹם שַׁבָּת, יוֹם מְנוּחָה!
בּוֹאִי נָא, בּוֹאִי נָא, הַמַּלְכָּה! 

אַךְ נַפְסִיק פֹּה לִמּוּדֵינוּ,
הַבַּיְתָה נְמַהֵר.
נִתְקַדֵּשׁ לְשַׁבָּתֵנוּ
בִּפְרָחִים וּבְנֵר.
 
בּוֹאִי, בּוֹאִי הַבְּרוּכָה,
יוֹם שַׁבָּת, יוֹם מְנוּחָה!
בּוֹאִי נָא, בּוֹאִי נָא, הַמַּלְכָּה!
*******************
שִׁשָּׁה יְמֵי הַחֹל
עָמְלוּ כָּל בֵּן וּבַת
שִׁשָּׁה יְמֵי הַחֹל
חִכִּינוּ לָךְ שַׁבָּת

בּוֹאִי נָא שַׁבָּת
שַׁבָּת מְבֹרָכָה,
בּוֹאִי נָא שַׁבָּת
יוֹם קֹדֶשׁ וּמְנוּחָה.

אִמִּי תַּדְלִיק נֵרוֹת
לִכְבוֹד שַׁבָּת מַלְכָּה
אָבִי יַנְעִים זְמִירוֹת
לִכְבוֹד שַׁבָּת מַלְכָּה

בּוֹאִי נָא שַׁבָּת
שַׁבָּת מְבֹרָכָה.
בּוֹאִי נָא שַׁבָּת
יוֹם קֹדֶשׁ וּמְנוּחָה.

*******************
שַׁעַר כָּל חָצֵר סָגוּר, –
לַעֲבֹד הַיּוֹם אָסוּר.
הַיּוֹם שַׁבָּת, הַיּוֹם שַׁבָּת.
שַׁבָּת שָׁלוֹם וּמְנוּחָה.

נָח שָׂדֶה וְנָח הַנִּיר,
שֶׂה וּגְדִי נָחִים בַּדִּיר.
הַיּוֹם שַׁבָּת...

בַּפַּרְדֵּס עַל כָּל עָנָף
נָח תַּפּוּחַ הַזָּהָב.
הַיּוֹם שַׁבָּת...

נָח אִכָּר וְנָח פּוֹעֵל
נָחָה אֶרֶץ-יִשְׂרָאֵל.
הַיּוֹם שַׁבָּת...
*******************
נָטוּ צְלָלִים עַל פְּנֵי הַגְּבָעוֹת
יְמוֹת הַחֹל חָלְפוּ, עָבָרוּ.
הַרְחֵק הַרְחֵק נִצְּתוּ נְגוֹהוֹת
כּוֹכְבֵי שַׁבָּת מַה יָּפוּ, מַה נֶּהְדָּרוּ:
 
יוֹם שַׁבָּת, יוֹם מְנוּחָה
בָּאָרֶץ הַבְּרוּכָה. שַׁבָּתוֹן!
לָבְשׁוּ הָדָר פְּנֵי הַכְּפָר בְּיוֹם הַשַּׁבָּת.

שַׁלְוַת הַשְׁקֵט בַּנִּיר בַּשָּׂדֶה.
הַמַּחְרֵשָׁה תִּדֹּם, תָּנוּחַ.
בַּגַּן בַּחֹרֶשׁ זֶמֶר תּוֹעֶה
נִגּוּן שַׁבָּת אֶל הַיְּקוּם שָׁלוּחַ.
 
יוֹם שַׁבָּת, יוֹם מְנוּחָה
בָּאָרֶץ הַבְּרוּכָה. שַׁבָּתוֹן!
לָבְשׁוּ הָדָר פְּנֵי הַכְּפָר בְּיוֹם הַשַּׁבָּת.
*******************
בֹּקֶר שַׁבָּת, עוֹד נָם הַכְּפָר
עֵרָה בַּמָּרוֹם הַחַמָּה
בְּרָכָה הִיא שׁוֹלַחַת לְבֵית הָאִכָּר
בְּרָכָה לְאֵם אֲדָמָה:

מַה טוֹב הַיּוֹם, שַׁבָּת שָׁלוֹם
מַה טוֹב הַיּוֹם, שַׁבָּת שָׁלוֹם

בַּשָּׂדֶה צוֹהֵל כָּל חַי
שִׁיר מִזְמוֹר נִשָּׂא אֶל עָל
שָׁרִים הַשָּׁמַיִם, שָׁר אָחוּ וָגַיְא
בְּרָכָה לְאִישׁ הֶעָמָל:

מַה טוֹב הַיּוֹם...

שַׁבָּת שָׁלוֹם לַכְּפָר,
שַׁבָּת שָׁלוֹם לְבֵית  הָאִכָּר
עַל קַרְנִי הַחַמָּה מֵיתָרִים
מְנַגְּנוֹת שִׁיר הַלֵּל לְהָקוֹת שֶׁל צִפֳּרִים	 




*******************
שַׁבָּת שָׁלוֹם, בַּת קוֹל תַּעֲנֶה
שַׁבָּת שָׁלוֹם בַּמַּחֲנֶה

וּבַחֹרְשׁוֹת מִתְלַחֲשׁוֹת
צַמְּרוֹת עֵצִים דּוּמָם
הָהָר נִרְדָּם וְהָאֲגַם
רִשְׁרוּשׁ מֵימָיו נָדָם.

שַׁבָּת שָׁלוֹם...

וְהַמַּלְכָּה עִם רֶדֶת יוֹם
בָּאָה, בָּאָה הֲלוֹם
אָבִיב, הָדָר, כַּרְמֶל, הֲדַס
יוֹנִים נָמִים בְּתֹם.

שַׁבָּת שָׁלוֹם...
*******************
הַחַמָּה מֵרֹאשׁ הָאִילָנוֹת נִסְתַּלְּקָה -
בּוֹאוּ וְנֵצֵא לִקְרַאת שַׁבָּת הַמַּלְכָּה.
הִנֵּה הִיא יוֹרֶדֶת הַקְּדוֹשָׁה, הַבְּרוּכָה
וְעִמָּהּ מַלְאָכִים צְבָא שָׁלוֹם וּמְנוּחָה.
בּוֹאִי בּוֹאִי הַמַּלְכָּה!
בּוֹאִי בּוֹאִי הַמַּלְכָּה! -
שָׁלוֹם עֲלֵיכֶם, מַלְאֲכֵי הַשָּׁלוֹם.

קִבַּלְנוּ פְּנֵי שַׁבָּת בִּרְנָנָה וּתְפִלָּה,
הַבַּיְתָה נָשׁוּבָה, בְּלֵב מָלֵא גִּילָה.
שָׁם עָרוּךְ הַשֻּׁלְחָן, הַנֵּרוֹת יָאִירוּ,
כָּל פִּנּוֹת הַבַּיִת יִזְרָחוּ, יַזְהִירוּ.
שַׁבָּת שָׁלוֹם וּמְבֹרָךְ!
שַׁבָּת שָׁלוֹם וּמְבֹרָךְ!
בּוֹאֲכֶם לְשָׁלוֹם, מַלְאֲכֵי הַשָּׁלוֹם.

שְׁבִי, זַכָּה, עִמָּנוּ וּבְזִיוֵךְ נָא אוֹרִי
לַיְלָה וָיוֹם, אַחַר תַּעֲבֹרִי.
וַאֲנַחְנוּ נְכַבְּדֵךְ בְּבִגְדֵי חֲמוּדוֹת,
בִּזְמִירוֹת וּתְפִלּוֹת וּבְשָׁלוֹשׁ סְעוּדוֹת.
וּבִמְנוּחָה שְׁלֵמָה,
וּבִמְנוּחָה נַעֵמָה -
בָּרְכוּנוּ לְשָׁלוֹם, מַלְאֲכֵי הַשָּׁלוֹם!

*******************
מוּל חוֹף יַמִּי כְּבָר הִדְלִיקוּ
נֵרוֹת שַׁבָּת כָּל הַסְּפִינוֹת;
הַסַּפָּנִים אָסְפוּ מָשׁוֹט
כַּנְפֵי סִירוֹת אֵין מַלְבִּינוֹת;
שַׁבָּת קֹדֶש עַל חוֹף יַמִּי	
כַּנְפֵי סִירוֹת אֵין מַלְבִּינוֹת;

עַל חוֹף יַמִּי, עַל חוֹף יַמִּי
שַׁבָּת קֹדֶשׁ מְמַשְׁמֶשֶׁת,
נְשֵׁי דַּיָגִים לָבְשׁוּ לָבָן
הַמִּכְמֹרֶת מִתְיַבֶּשֶׁת –
גַּם דְּגֵי-יָם יִשְׁלָיוּ עַתָּה,	
הַמִּכְמֹרֶת מִתְיַבֶּשֶׁת.

שַׁבָּת קֹדֶש עַל חוֹף יַמִּי,
רְאֵה הַחוֹף כְּמוֹ הִלְבִּין יוֹתֵר.
וְהַשָּׁמַיִם כְּחוֹל הוֹסִיפוּ;
אַף הַשַּׁחַף אֵינוֹ חוֹתֵר
וּמִתְרַחֵק מִתְּחוּם שַׁבָּת,
אַף הַשַּׁחַף אֵינוֹ חוֹתֵר.

גַּם דְּגֵי-יָם יִשְׁלָיוּ עַתָּה
וְהַחוֹף כְּמוֹ הִלְבִּין יוֹתֵר.
הַסַּפָּנִים אָסְפוּ מָשׁוֹט,
כַּנְפֵי סִירוֹת אֵין מַלְבִּינוֹת –
עַל חוֹף יַמִּי כְּבָר הִדְלִיקוּ
נֵרוֹת שַׁבָּת כָּל הַסְּפִינוֹת.
*******************
מוּל חוֹף יַמִּי כְּבָר הִדְלִיקוּ
נֵרוֹת שַׁבָּת כָּל הַסְּפִינוֹת;
הַסַּפָּנִים אָסְפוּ מָשׁוֹט
כַּנְפֵי סִירוֹת אֵין מַלְבִּינוֹת;
שַׁבָּת קֹדֶש עַל חוֹף יַמִּי.
*******************
הוֹי, אַבָּא בַּבַּיִת
שַׁבָּת הַיּוֹם!
הוֹי, אִמָּא בַּבַּיִת
שַׁבָּת שָׁלוֹם.

עֲדַיִן כָּל יֶלֶד
אֵינֶנּוּ יָשֵׁן.
אַבָּא אוֹמֵר קִדּוּשׁ
וְאָנוּ – אָמֵן.
*******************
שָׂדוֹת שֶׁבָּעֵמֶק
קִדְּמוּנִי הַלַּיְלָה
בְּרֵיחַ הַזֶּבֶל, 
נִיחוֹחַ חָצִיר.

הַלַּיְלָה לָעֵמֶק
אֲנִי אֲזַמֵּרָה,
כִּי אֹשֶׁר בָּאַנִי
וְחֶסֶד הַשִּׁיר.

רָצָה גּוֹרָלִי כִּי
אָשׁוּבָה אֵלֶיךָ
מֵעֶצֶב הַמָּוֶת,
מֵעֶרֶשׂ הַשְּׁכוֹל.

מִכָּל חֲסָדִים לִי
אֻשַּׁרְתִּי בַּיֶּגַע
לִגְמֹעַ מֵימֶיךָ
פִּתְּךָ לֶאֱכֹל.

אָסְפֵנִי אֵלֶיךָ
אֱסֹף כַּשִּׁבֹּלֶת,
שִׁבֹּלֶת לַגֹּרֶן
בְּחַג הַקָּצִיר!

הַלַּיְלָה לָעֵמֶק
אֲנִי אֲזַמֵּרָה,
כִּי אֹשֶׁר בָּאַנִי
וְחֶסֶד הַשִּׁיר.
*******************
שְׁדֵמָתִי
עִם שַׁחַר זְרַעְתִּיהָ בְּדִמְעָה,
תְּפִלַּת הַיּוֹגֵב נִשְׁמָעָה.

שְׁדֵמָתִי רָוְתָה טְלָלִים,
שָׁכְרָה מֵאוֹר חַמָּה,
לִפְנֵי קוֹצֵר שָׁחָה, שָׁחָה קָמָה.

בְּצַעַד קַל חֶרְמֵשׁ קָלָל
יוּנַף אֶל עָל
בְּצַעַד קַל יוּנַף
חֶרְמֵשׁ קָלָל יוּנַף, יוּנַף
יוּנַף אֶל עָל.

שְׁדֵמָתִי
זָהָב נָמֵס שָׁפוּךְ עַל אֲדָמָה
רִנָּתֵנוּ עַל הַקָּמָה. 
הוֹ...
*******************
שֵׂיִי, רֵעִי, שֶׂה בֶּן-כֶּשֶׂב – 
טְלָפָיו זָהָב, צַמְרוֹ כֶּסֶף.

בֹּקֶר יֵצֵא שֶׂה בֶּן-כֶּשֶׂב
לִלְקֹט פִּרְחֵי-אוֹר בָּעֵשֶׂב.

וּכְחֹם הַיּוֹם – בֶּן-כֶּשֶׂב
בְּדֹלַח יֵשְׁתְּ מִנַּחַל-כֶּסֶף.

וּלְעֵת-עֶרֶב – שֶׂה בֶּן-כֶּשֶׂב
אֱלֵי מִכְלַת שֵׁן יֵאָסֶף.
*******************
שֵׂיִי, רֵעִי, שֶׂה בֶּן-כֶּשֶׂב –
טְלָפָיו זָהָב, צַמְרוֹ כֶּסֶף.

בֹּקֶר יֵצֵא שֶׂה בֶּן-כֶּשֶׂב
לִלְקֹט פִּרְחֵי-אוֹר בָּעֵשֶׂב.

וּכְחֹם הַיּוֹם – בֶּן-כֶּשֶׂב
בְּדֹלַח יֵשְׁתְּ מִנַּחַל-כֶּסֶף.

וּלְעֵת-עֶרֶב – שֶׂה בֶּן-כֶּשֶׂב
אֱלֵי מִכְלַת שֵׁן יֵאָסֶף.
*******************
שֵׂיִי, רֵעִי, שֶׂה בֶּן-כֶּשֶׂב – 
טְלָפָיו זָהָב, צַמְרוֹ כֶּסֶף.

בֹּקֶר יֵצֵא שֶׂה בֶּן-כֶּשֶׂב
לִלְקֹט פִּרְחֵי-אוֹר בָּעֵשֶׂב.

וּכְחֹם הַיּוֹם – בֶּן-כֶּשֶׂב
בְּדֹלַח יֵשְׁתְּ מִנַּחַל-כֶּסֶף.

וּלְעֵת-עֶרֶב – שֶׂה בֶּן-כֶּשֶׂב
אֱלֵי מִכְלַת שֵׁן יֵאָסֶף.


*******************
שֶׂה וּגְדִי, גְּדִי וָשֶׂה,
יַחְדָּיו יָצְאוּ אֶל הַשָּׂדֶה,
עִם צָהֳרַיִם לַמַּעְיָן
רָצוּ לִשְׁתּוֹת מַיִם.
אֶחָד לָבָן שֵׁנִי שְׁחַרְחַר,
עִם תַּלְתַּלֵּי אָזְנַיִם
פַּעֲמוֹנִים מְצַלְצְלִים,
עַל צַוָּאר עֲדַיִם,

אֶל הַמַּעְיָן רָצוּ עֲדָרִים,
אֶל הַמַּעְיָן רָצוּ עֲדָרִים.

יָשְׁבוּ לָאָרֶץ הָרוֹעִים,
רֶגַע קָט לָנוּחַ,
פַּת בְּשֶׁמֶן טוֹעֲמִים
וּזְהַב תַּפּוּחַ
אוּצוּ רוּצוּ שׁוֹבָבִים,
הַשִּׂמְחָה כֹּה תֵּרֵב,
הַבַּיְתָּה עוֹד מְעַט שָׁבִים,
הִנֵּה בָּא הָעֶרֶב...

לִי לִי לִי לִי לִי לִי לִי
רַנֵּן חֲלִילִי
לִי לִי לִי לִי לִי לִי לִי
רַנֵּן חֲלִילִי
*******************
שֶׂה וּגְדִי, גְּדִי וְשֶׂה
כָּךְ מַתְחִיל הַמַּעֲשֶׂה:

שֶׂה עָמַד עַל-יַד הַשַּׁעַר
וְהַגְּדִי הָלַךְ לַיַּעַר.

שֶׂה וּגְדִי, גְּדִי וְשֶׂה
כָּךְ הָיָה הַמַּעֲשֶׂה

וַיֹּאמַר לַשֶּׂה הַגְּדִי: 
"קוּם וָלֵךְ נָא עִמָּדִי!"   

שֶׂה וּגְדִי...

אַךְ אָמַר הַשֶּׂה: "כְּבָר עֶרֶב
וּבַיַּעַר יֵשׁ זְאֵב-טֶרֶף"

שֶׂה וּגְדִי...

"הוּא יִגַּשׁ קָרוֹב, קָרוֹב,
וְאֶת שְׁנֵינוּ שָׁם יִטְרֹף."

שֶׂה וּגְדִי...

אַךְ הַגְּדִי אָחוֹר פָּנָה לוֹ
וְהָלַךְ לוֹ וְהָלַךְ לוֹ.

שֶׂה וּגְדִי...

עַד עַכְשָׁו הַגְּדִי לֹא שָׁב,  
וְהַשֶּׂה חִכָּה לַשְּׁוָא...

שֶׂה וּגְדִי...

וַיִּבְכֶּה הַשֶּׂה בְּלִי הֶרֶף:
"גָּד-גִּדְיִי הָיָה לְטֶרֶף!"

שֶׂה וּגְדִי...

וְנִשְׁאַר בְּלִי גְּדִי הַשֶּׂה –
כָּךְ נִגְמַר הַמַּעֲשֶׂה

שֶׂה וּגְדִי, גְּדִי וְשֶׂה
כָּךְ נִגְמַר הַמַּעֲשֶׂה.
*******************
שׁוּבִי נַפְשִׁי לִמְנוּחָיְכִי
כִּי ה' גָּמַל עָלָיְכִי.

אֶתְהַלֵּךְ בְּדַרְכֵי ה'
בְּאַרְצוֹת הַחַיִּים.

כִּי נַפְשִׁי חִלַּצְתָּ מִמָּוֶת
אֶת-עֵינִי מִדִּמְעָה, רַגְלִי מִדֶּחִי.

אֶתְהַלֵּךְ...
*******************
שׁוּבִי שׁוּבִי הַשּׁוּלַמִּית
שׁוּבִי שׁוּבִי וְנֶחֱזֶה-בָּךְ

מַה-תֶּחֱזוּ בַּשּׁוּלַמִּית
כִּמְחֹלַת הַמַּחֲנָיִם?
מַה-יָּפוּ פְעָמַיִךְ
בַּנְּעָלִים בַּת-נָדִיב!

שׁוּבִי שׁוּבִי...
*******************
שׁוֹטְפִים גַּלִּים, זוֹרְמִים גַּלִּים
וְהָרוּחַ אַט תִּשֹּׁב;
לָהּ נִשְׁקֶפֶת בַּחַלּוֹן שָׁם
יַלְדָּתִי אֶל הָרְחוֹב.
*******************
עֲנָנִים שָׁטִּים עַל הַגִּלְבֹּעַ,
הַבָּרָק פּוֹלֵחַ כַּחֲנִית.
סַעַר, סַעַר שָׁר לִי מִגָּבוֹהַּ:
בּוֹאִי לַשָּׂדוֹת, הַשּׁוּלַמִּית!

שׁוּלַמִּית, הַתִּירִי צַמּוֹתַיִךְ,
שׁוּלַמִּית, יָפָה הִנָּךְ כַּלֵיל.
שׁוּלַמִּית, הַרְאִינִי אֶת מַרְאַיִךְ,
כִּי מַרְאַיִךְ - אֶרֶץ יִשְׂרָאֵל.

הוֹי, הוֹי, עוֹד יוּשַׁר,
עוֹד יוּשַׁר, עוֹד יְסֻפַּר. 
יַך הָרוּחַ וְיִסְעַר,
אַךְ הַזֶּמֶר עוֹד יוּשַׁר!

הוֹי, הוֹי, עוֹד יוּשַׁר,
אֶרֶץ, אֶרֶץ גַיְא וָהַר,
אֶרֶץ גַּן וָאָרֶץ בָּר,
גַּם שִׁירֵנוּ עוֹד יוּשַׁר.

אִם הָאִישׁ נִכְנַע לְצֵל הַחֶרֶב,
דַּע כִּי אֵין בּוֹ אַהֲבַת-תָּמִיד.
אַךְ אִם קָם הוּא יְחִידִי מוּל אֶלֶף.
דַּע כִּי הוּא נִשְׁבַּע לַשּׁוּלַמִּית!

שׁוּלַמִּית, עוֹד צַמָּתֵךְ בָּרוּחַ,
שׁוּלַמִּית, עוֹד סַנְדָּלֵךְ אַדְמוֹן.
גַּם אִם יֹאהֲבוּךְ בְּשֶׁל תַּפּוּחַ,
יֹאהֲבוּך כְּמוֹ בְּשֶׁל אַרְמוֹן.

הוֹי הוֹי...

אֶל הַקִּיר הָאַחֲרוֹן הִגַּעְנוּ
וּתְלוּיָה עָלֵינוּ הַחֲנִית.
אַךְ גַּם אָנוּ, כֵּן, אַחַי, גַּם אָנוּ
עוֹד נִשְׁמַע אֶת שִׁיר הַשּׁוּלַמִּית.

הִיא תָּקוּם חוֹגֶגֶת לְעֵינֵינוּ!
הִיא תָּבוֹא, רָקִיעַ לָנוּ עֵד!
עוֹד יוּשַׁר שִׁיר זֶמֶר גַּם אֶצְלֵנוּ,
עוֹד יוּשַׁר - הִכּוֹנוּ לַמּוֹעֵד!

הוֹי הוֹי...


*******************
שׁוּם אִישׁ אֶת מַר סִבְלִי לֹא יֵדַע
צַעַר זֶה לֹא יָדוּעַ.
אֶפֶס אֹמַר: גַּם זוֹ לְטוֹבָה
יָהּ לִי הַלְלוּיָהּ!

עִתִּים לִי טוֹב, עִתִּים לִי רַע;
כָּכָה זֶה!
עִתִּים נִדְמֶה כִּי אֵין מוֹצָא,
אָז קָשֶׁה!
*******************
שׁוֹמֵר לֹא יָנוּם 
וְשׁוֹמֵר לֹא יִישַׁן.

לֹא יָנוּם וְלֹא יִישַׁן 
שׁוֹמֵר, שׁוֹמֵר יִשְׂרָאֵל.
*******************
שׁוֹמֵר מַה מִּלֵּיל –
סַהַר נוּגֶה בָּרָקִיעַ,
כּוֹכָב נוֹצֵץ אוֹרוֹ יַגִּיהַּ.

הוֹ, נוּמָה צֹאנִי, נוּמָה
מָחָר עִם שַׁחַר –
הוֹ, קוּמָה.

שׁוֹמֵר מַה מִּלֵּיל –
צִנַּת הַלֵּיל בַּנֶּגֶב,
שְׁחָקִים מֵעַל הוֹד חֵן וָשֶׂגֶב.

הוֹ, נוּמָה צֹאנִי, נוּמָה
מָחָר עִם שַׁחַר –
הוֹ, קוּמָה.

שׁוֹמֵר מַה מִּלֵּיל –
רִנַּת צִפּוֹר בַּנֶּשֶׁף,
הוֹמֶה לִבִּי כֻּלּוֹ רַב קֶשֶׁב.

הוֹ, עוּרָה לִבִּי, עוּרָה
מָחָר עִם שַׁחַר –
הוֹ, עוּרָה.
*******************
לֵיל יָרֵחַ נָח כָּל זֶרֶד דּוּמִיָּה
בֵּיתָ"רִי עֲלֵי מִשְׁמֶרֶת – שׁוֹמְרִיָּה
הַלְּבָנָה תִּשְׁפֹּךְ אוֹרָהּ
וְתֹאמַר בַּלָּאט שִׁירָה

שׁוֹמְרִיָּה שׁוֹמְרִיָּה...

עַל הַדֶּרֶךְ כְּחוֹלֶמֶת צוֹעֲדָה
בַּת-חַוָּה נָאוָה, מַקְסֶמֶת, יְחִידָה
וּשְׂפָתֶיהָ חוּט שָׁנִי
תְּדוֹבֵבְנָה שִׁיר נְהִי

שׁוֹמְרִיָּה שׁוֹמְרִיָּה...

וְיָחֵל לִבּוֹ קוֹדֵחַ, לַשּׁוֹמֵר
"אַתְּ יָפָה כְּאוֹר יָרֵחַ", לָהּ אוֹמֵר,
"תְּנִי לִבֵּךְ לְמַעֲנִי
אִישׁ בֵּיתָ"ר שׁוֹמֵר אֲנִי!"

שׁוֹמְרִיָּה שׁוֹמְרִיָּה...

לֵיל יָרֵחַ נָח כָּל זֶרֶד דּוּמִיָּה
בֵּיתָ"רִי עֲלֵי מִשְׁמֶרֶת, הוּא וְשׁוֹמְרִיָּה
הַלְּבָנָה תִּשְׁפֹּךְ נָגְהָהּ
וְתֹאמַר שִׁיר אַהֲבָה

שׁוֹמְרִיָּה שׁוֹמְרִיָּה...
*******************
אַרְבָּעָה, אַרְבָּעָה עַל הַגִּ'יפּ הַדּוֹהֵר
וּבוֹקֵעַ הַשִּׁיר מִן הַלֵּב,
וְהַשְּׁבִיל מִתַּחְתָּם מְרַקֵּד וּמְזַמֵּר,
זֶה הַשְּׁבִיל הַמּוֹבִיל אֶל הָאוֹיֵב.

שׁוּעָלָיו שֶׁל שִׁמְשׁוֹן
שׁוּב פָּשְׁטוּ בַּמֶּרְחָב
וְנוֹשְׂאִים הַשַּׁלְהֶבֶת בַּלֵּיל,
מֵעַזָּה וְעַד גַּת
שׁוּב נָטוּשׁ זֶה הַקְּרָב
לְחֵרוּת יִשְׂרָאֵל.

הֶאֱזִינוּ "מִצְרִים" לְשִׁירוֹ שֶׁל שִׁמְשׁוֹן,
הוּא בִּשֵּׂר אֶת הַקֵּץ לַפְּלִשְׁתִּים,
הֶאֱזִינוּ הֵיטֵב לַמִּקְלָע, לָרִמּוֹן,
שִׁיר הַמָּוֶת לְחֵיל הַפּוֹלְשִׁים.

שׁוּעָלָיו שֶׁל שִׁמְשׁוֹן...

אַרְבָּעָה, אַרְבָּעָה אֶל הַקְּרָב הַגּוֹעֵשׁ,
מְזַמְזֶמֶת בַּלָּאט הַמְּכוֹנָה.
כֵּן, חָדָש הַמִּקְלָע הַיּוֹרֵק אֶת הָאֵשׁ,
אַךְ הָאֵשׁ יְשָׁנָה נוֹשָׁנָה.

שׁוּעָלָיו שֶׁל שִׁמְשׁוֹן...
*******************
שׁוּעָלִים מְיַלְּלִים; כְּבָר חֲצוֹת.
שׁוּעָלִים מְיַלְּלִים; כְּבָר חֲצוֹת.

וְרַק הַהוֹלֵךְ בָּטֵל בַּלֵּילוֹת
יָבִין אֶת רִמְזֵי הַכּוֹכָבִים.
וְרַק הַהוֹלֵךְ בָּטֵל בַּלֵּילוֹת
יָבִין אֶת רִמְזֵי הַכּוֹכָבִים.

הִתְאַסְּפוּ שׁוֹמְרִים סָבִיב לַמְּדוּרָה!
הִתְאַסְּפוּ שׁוֹמְרִים סָבִיב לַמְּדוּרָה!

וְשָׁם נָגִילָה וְנִשְׂמְחָה.
וְשָׁם נָגִילָה וְנִשְׂמְחָה.
וְשָׁם נָגִילָה וְנִשְׂמְחָה.
וְשָׁם נָגִילָה וְנִשְׂמְחָה.
*******************
שֻׁעָלִים קְטַנִּים
מְחַבְּלִים כְּרָמִים
וּכְרָמֵינוּ, סְמָדַר
שָׂמֻנִי נֹטֵרָה
אֶת-הַכְּרָמִים
*******************
שׁוּרוּ, הַבִּיטוּ וּרְאוּ
מַה גָּדוֹל הַיּוֹם הַזֶּה, הַיּוֹם הַזֶּה!
אֵשׁ יוֹקֶדֶת בֶּחָזֶה
וְהַמַּחְרֵשָׁה
שׁוּב פּוֹלַחַת בַּשָּׂדֶה.
וְהַמַּחְרֵשָׁה, 
שׁוּרוּ הַמַּחְרֵשָׁה,
שׁוּב פּוֹלַחַת בַּשָּׂדֶה.

אֵת, מַכּוֹשׁ, טוּרִיָּה וְקִלְשׁוֹן
הִתְלַכְּדוּ בִּסְעָרָה, 
וְנַדְלִיקָה שׁוּב, 
שׁוּב אֶת הָאֲדָמָה,
בְּשַׁלְהֶבֶת יְרֻקָּה.

עוּרוּ, הַעְפִּילוּ, עֲלוּ
מַה מּוֹרָא וּמָה רָעָב, וּמָה רָעָב?
לֹא נֵחַת וְלֹא נִיעַף
עַד שֶׁיָּזוּבוּ שׁוּב
דְּבַשׁ מִסֶּלַע וְחָלָב.
עַד שֶׁשּׁוּב יָזוּבוּ 
עַד שֶׁיָּזוּבוּ שׁוּב
דְּבַשׁ מִסֶּלַע וְחָלָב.

יָד, מַכּוֹשׁ, טוּרִיָּה וְקִלְשׁוֹן
הִתְלַכְּדוּ בִּסְעָרָה, 
וְנַדְלִיקָה שׁוּב, 
שׁוּב אֶת הָאֲדָמָה,
בְּשַׁלְהֶבֶת יְרֻקָּה.

*******************
יָהּ, תַּבִּיטוּ אֵיזֶה יֹפִי הַשָּׁמַיִם, כְּמוֹ חֲלוֹם
זֶהוּ גֶּזֶר, זֶה חָצִיל וְזֶה בַּטָּטָה
וְעוֹמְדִים אָנוּ שְׁלָשְׁתֵּנוּ פֹּה, מִתַּחַת לַחַלּוֹן
וְרוֹצִים נוֹרָא שֶׁשּׁוֹשׁ תֵּרֵד לְמַטָּה.

– שׁוֹשׁ, תֵּרְדִי כְּבָר! שׁוֹשׁ, תֵּרְדִי כְּבָר!
– אַל תָּעִיר אֶת הַשְּׁכֵנִים
יִזְרְקוּ עָלֵינוּ מַיִם עִם הַדְּלִי
וְנָשִׁיר בְּשֶׁקֶט סֶרֶנָדָה בַּיְשָׁנִית:
אַתְּ שֶׁלִּי
אַתְּ שֶׁלִּי
אַתְּ שֶׁלִּי!

שׁוֹשׁ נִפְלָאָה כְּמוֹ כּוֹכָב בַּשָּׁמַיִם
שׁוֹשׁ אֲהוּבָה כְּמוֹ גְּלִידָה בַּקַּיִץ
שׁוֹשׁ מְתוּקָה כְּמוֹ פֶּטֶל אָדֹם
שׁוֹשׁ יְקָרָה אַתְּ כְּמוֹ יַהֲלֹם
שׁוֹשׁ, אַתְּ סֻכָּר
שׁוֹשׁ, אַתְּ אוֹצָר
שׁוֹשׁ, לוּ הָיָה, לוּ הָיָה זֶה אֶפְשָׁר!

כִּי אֲנַחְנוּ אוֹתְךָ אוֹהֲבִים, הַאֲמִינִי,
לִבֵּנוּ רוֹחֵשׁ לְךָ הֲמוֹן וִיטָמִינִים
מָחָר מִי יֵדַע אִם אֵלַיִךְ נָשׁוּבָה,
אוֹמְרִים שֶׁמָּכְרוּ אֶת כֻּלָּנוּ לִ"תְנוּבָה".

לָכֵן אִם אוֹתָךְ לֹא נִרְאֶה בַּחַלּוֹן,
לִבֵּנוּ מַמָּשׁ יִתְפּוֹצֵץ כְּבַלּוֹן.
שׁוֹשׁ, הִסְתַּכְּלִי מָה עָשִׂית לַבַּטָּטָה
נוּ כְּבָר, תֵּרְדִי, נוּ תֵּרְדִי כְּבָר לְמַטָּה!

– בּוֹאוּ, חֶבְרֶ'ה, נַעֲלֶה נָא וְנֹאמַר לָהּ אֶת הַכֹּל
– הַשִּׁטָּה הַזֹּאת יוֹתֵר מִדַּי נוֹעֶזֶת
– אָז מוּטָב *וְנְטַלְפֵן לָהּ, אִי אֶפְשָׁר יוֹתֵר לִסְבֹּל,
הִסְתַּכְּלִי כַּמָּה רָזֶה הוּא כְּבָר הַגֶּזֶר.

– נוּ, תִּמְשֹׁךְ לוֹ אֶת הָאֹזֶן דֶּרֶךְ חוּט הַטֶּלֶפוֹן!
– נוּ, אָז מָה אַתָּה מַצִּיעַ לַעֲשׂוֹת?
– נַעֲלֶה עַל הַסֻּלָּם אֵלֶיהָ לַבַּלְקוֹן,
לַעֲלוֹת
לַעֲלוֹת
לַעֲלוֹת!

אִם הִיא לֹא תֵּרֵד אֵלֵינוּ, בְּחַיַּי שֶׁאֶתְאַבֵּד
קַח אֶקְדָּח, בְּבַקָּשָׁה, שָׁלוֹם בַּטָּטָה
תִּסְתַּכְּלִי נָא, שׁוֹשׁ, לְרֶגַע אֵיךְ הוֹלֵךְ לָמוּת פּוֹאֵט
שֶׁיָּכֹלְתְּ לְהִשְׁתַּמֵּשׁ בּוֹ לְסַלַּטָה.

הִיא אוֹתָנוּ תְּשַׁגֵּעַ
שֶׁקֶט, לָמָּה הַצְּרִיחוֹת?
הוֹי, הָאַבָּא עִם פִּיגָ'מָה וְנַבּוּט
הוּא יַכֶּה עַד רֶצַח, הוּא יַחְתֹּךְ לַחֲתִיכוֹת!
זֶה אָבוּד
זֶה אָבוּד
זֶה אָבוּד!

שׁוֹשׁ נִפְלָאָה כְּמוֹ כּוֹכָב בַּשָּׁמַיִם...
*******************
שׁוֹשַׁנָּה שׁוֹשַׁנָּה שׁוֹשַׁנָּה
יָרַח נִשָּׂא אֶל עָנָן
כָּמוֹהוּ אֵלַיִךְ שׁוֹשַׁנָּה
בַּיָּם עוֹד יַפְלִיג קַפִּיטָן

הָיָה יָם סוֹעֵר הַתֹּרֶן חָרַק
חַרְטוֹם הַסְּפִינָה כִּמְעַט וְנִשְׁחַק
אַךְ יוֹסְקֶה עַל כָּל הָעִנְיָן הִתְגַּבֵּר
וְזֶמֶר עַלִּיז כֹּה זִמֵּר:

שׁוֹשַׁנָּה...

בִּ"שְׁלֹשׁ עֶשְׂרֵה" דָּן הֵרִים עוֹד כּוֹסִית
לְפֶתַע הֵגִיחוּ סְפִינוֹת הַמַּשְׁחִית
אַךְ דָּנִי אָמַר: מַעֲלֵישׁ, נִסְתַּדֵּר
וְזֶמֶר עַלִּיז כֹּה זִמֵּר:

שׁוֹשַׁנָּה...

הָיְתָה זֹאת פִיגוּרָה מְאֹד עֲלוּבָה
עֵת שְׁמוּלִיק הַגּוּץ לְקַפְרִיסִין הוּבָא
אַךְ גַּם עֵת יָשַׁב אַחֲרֵי הַגָּדֵר
הוּא זֶמֶר עַלִּיז כֹּה זִמֵּר:

שׁוֹשַׁנָּה...

מַסָּע הַיָּמִים הִגִּיעַ לַסּוֹף
סִירוֹת עִם גַ'מַּאעָה הִגִּיעוּ לַחוֹף
וְאָז אֶל שׁוֹשַׁנָּה כָּל אִישׁ הִסְתָּעֵר
וְזֶמֶר עַלִּיז כֹּה זִמֵּר

שׁוֹשַׁנָּה...


*******************
דִּיּוֹ דִּיּוֹ דִּיּוֹ דִּיּוֹ!
שׁוֹשַׁנָּה וּצְבִיָּה!
דִּיּוֹ דִּיּוֹ דִּיּוֹ דִּיּוֹ!
שׁוֹשַׁנָּה וּצְבִיָּה!
שׁוֹשַׁנָּה, שׁוֹשַׁנָּה,
שׁוֹשַׁנָּה וּצְבִיָּה!

לָה לָה לָה...
*******************
שׁוֹשַׁנַּת יַעֲקֹב
צָהֲלָה וְשָׂמֵחָה
בִּרְאוֹתָם יַחַד
תְּכֵלֶת מָרְדְּכַי.

תְּשׁוּעָתָם
הָיִיתָ לָנֶצַח,
תִּקְוָתָם
בְּכָל דּוֹר וָדוֹר.
בָּרוּךְ מָרְדְּכַי הַיְּהוּדִי.
*******************
שׁוֹשַׁנַּת יַעֲקֹב צָהֲלָה וְשָׂמֵחָה
בִּרְאוֹתָם יַחַד תְּכֵלֶת מָרְדְּכָי.

לְהוֹדִיעַ שֶׁכָּל קֹוֶיךָ לֹא יֵבֹשׁוּ
וְלֹא יִכָּלְמוּ כָּל הַחוֹסִים בָּךְ.

שׁוֹשַׁנַּת יַעֲקֹב...

אָרוּר הָמָן אֲשֶׁר בִּקֵּשׁ לאַבְּדִי;
בָּרוּךְ מָרְדְּכַי הַיְּהוּדִי.

שׁוֹשַׁנַּת יַעֲקֹב...
*******************
שׁוֹשַׁנַּת יַעֲקֹב צָהֲלָה וְשָׂמֵחָה
בִּרְאוֹתָם יַחַד תְּכֵלֶת מָרְדְּכָי.
תְּשׁוּעָתָם הָיִיתָ לָנֶצַח,
וְתִקְוָתָם בְּכָל דּוֹר וָדוֹר.

לְהוֹדִיעַ שֶׁכָּל קֹוֶיךָ לֹא יֵבֹשׁוּ
וְלֹא יִכָּלְמוּ לָנֶצַח כָּל הַחוֹסִים בָּךְ.

אָרוּר הָמָן אֲשֶׁר בִּקֵּשׁ לְאַבְּדִי;
בָּרוּךְ מָרְדְּכַי הַיְּהוּדִי.

שׁוֹשַׁנַּת יַעֲקֹב...

אֲרוּרָה זֶרֶשׁ אֵשֶׁת מַפְחִידִי
בְּרוּכָה אֶסְתֵּר בַּעֲדִי

שׁוֹשַׁנַּת יַעֲקֹב...

וְגַם חַרְבוֹנָה זָכוּר לַטּוֹב
וְגַם חַרְבוֹנָה זָכוּר לַטּוֹב

שׁוֹשַׁנַּת יַעֲקֹב...
*******************
אַתְּ לִי תַּפּוּחַ וְרִמּוֹן,
אַתְּ לִי מַלְכָּה בְּלִי אַרְמוֹן,
שְׁחֹרוֹת עֵינַיִךְ וְצַמּוֹת,
אַתְּ לִי כְּאֵב בָּעֲצָמוֹת.

שׁוֹשַׁנַּת תֵּימָן,
אֲנִי אֶהְיֶה לָךְ לְחָתָן.
*******************
שְׁחוֹרָה אֲנִי וְנָאוָה
*******************
אִמְרִי נָא לִי לָמָּה מַדּוּעַ
כָּבַשְׁתְּ אוֹתִי בְּמַבָּטֵךְ
בְּזֶמֶר אַהֲבָה פָּרוּעַ
לִבִּי רוֹדֵף אֶת לְבָבֵךְ
וְאֵין עוֹד טַעַם
לָאָבִיב שֶׁבִּלְבָבֵךְ
תְּנִי רַק עוֹד פַּעַם
לְחַיָּל אֱמוּנָתֵך.

שְׁחַרְחֹרֶת
כָּך קָרְאוּ לָהּ בַּפְּלֻגָּה
יַלְדֹֹּנֶת
מִכֻּלָּן אַתְּ חֲמוּדָה
שְׁחַרְחֹרֶת
הַכּוֹכָב שֶׁבַּמְּרוֹמִים
יַלְדֹּנֶת
לָךְ נִכְתַּב שִׁיר הַשִּׁירִים.

אֶל תּוֹךְ חַדְרִי תָּצִיץ עוֹד שֶׁמֶשׁ
אוֹתָךְ עֲדַיִּן אַחֲבֵּק
אַבִּיטָה וְאֶזְכֹּר לֵיל אֶמֶשׁ
וְאֶת עֵינַיִךְ אֲנַשֵׁק
וּזְרוֹעוֹתַיִךְ
מִתְפַּתְּלוֹת כְּלֶהָבָה
וְאֵשׁ שְׂפָתַיִךְ
טָעַמְתִּי טַעַם אַהֲבָה.
*******************
וַדָּאי יֶשְׁנָם כָּאן לוֹחֲמִים אֲשֶׁר זוֹכְרִים עוֹד
זוֹכְרִים אֶת שֶׁטַח הַהֶפְקֵר בֵּין הַקַּוִּים
וְאֵיךְ עָבַרְנוּ בִּשְׂדוֹתָיו הַבּוֹעֲרִים עוֹד
פִּלַּסְנוּ דֶּרֶךְ בַּכִּידוֹן וּבָרוֹבִים.

אַךְ גַּם הַיּוֹם, עֵת הַשָּׁלוֹם פּוֹרֵשׂ כְּנָפַיִם
אִם תִּתְבּוֹנֵן הֵיטֵב סָבִיב תִּרְאֶה, חָבֵר,
אֵיךְ מְאַיֵּם תָּמִיד בַּחוּץ וְגַם מִבַּיִת
אֵיךְ מְאַיֵּם עָלֵינוּ שֶׁטַח הַהֶפְקֵר.

שֶׁטַח הַהֶפְקֵר, שֶׁטַח הַהֶפְקֵר
הוּא מִן הָעִיר עַד הַכְּפָרִים
הוּא בַּמִּישׁוֹר, הוּא בֶּהָרִים
הוּא עַל הַגְּבוּל, הוּא בָּרְחוֹבוֹת
וְהָעִקָּר – בַּלְּבָבוֹת
לָכֵן צָרִיךְ לָשִׂים אֶל לֵב
כִּי הוּא חָזָק מִכָּל אוֹיֵב!
וְהוּא עָלוּל, לְלֹא כָּל קְרָב
לַחֲנֹק אוֹתָנוּ בְּיָדָיו!
עַל כֵּן, בְּטֶרֶם נְאַחֵר –
נָקוּם עָלָיו, עַל שֶׁטַח הַהֶפְקֵר.

כָּאן שֶׁטַח הַהֶפְקֵר אֶת אֶגְרוֹפוֹ שׁוֹלֵחַ
וְהָאֶזְרָח נִצָּב מוּלוֹ בְּיָד קְמוּצָה
אֲבָל בְּסַפְסָרוּת וּבְיוּרוֹקְרַטְיָה, רֵעַ,
אָשֵׁם, וַדָּאי אָשֵׁם, גַּם לִפְעָמִים אַתָּה.

מוּל שֶׁטַח הַהֶפְקֵר אֲשֶׁר עוֹמֵד בַּשַּׁעַר
גַּם בַּצָּבָא צָרִיךְ לִסְתֹּם פִּרְצָה מַהֵר
בְּיַחַד, אֵין *דַּרְגּוֹת, בַּיְּהִירוּת מִטַּעַם,
בַּפִּטּוּרִין אֲשֶׁר הֵם שֶׁטַח הַהֶפְקֵר.

שֶׁטַח הַהֶפְקֵר...

וַדַּאי יֶשְׁנָם כָּאן לוֹחֲמִים אֲשֶׁר רוֹאִים עוֹד
רוֹאִים לְיַד בֵּיתֵנוּ אֶת הַגְּבוּל עוֹבֵר
וְאִם אֶת עֵינֵיכֶם אֶל הֶהָרִים תָּרִימוּ
תִּרְאוּ, אַחִים, תִּרְאוּ אֶת שֶׁטַח הַהֶפְקֵר.

עַל כֵּן הַיּוֹם, עֵת הַשָּׁלוֹם פּוֹרֵשׂ כְּנָפַיִם
אִם תִּתְבּוֹנֵן הֵיטֵב סָבִיב תִּרְאֶה, חָבֵר
אֵיךְ מְאַיֵּם תָּמִיד בַּחוּץ וְגַם מִבַּיִת
אֵיךְ מְאַיֵּם עָלֵינוּ שֶׁטַח הַהֶפְקֵר.

שֶׁטַח הַהֶפְקֵר...
*******************
אֲעוֹלֵל כַּגֶּפֶן
שְׁאֵרִית הָרַחַשׁ
וְאֶשְׁלַח מִנְחָה לָךְ
מִזִּמְרַת לִבִּי –
כָּל שֶׁיַּד הָעֶצֶב
לֹא עָקְרָה מִשֹּׁרֶשׁ,
שֶׁקְּדִים-הַזַּעַם
לֹא שָׁדַף עוֹד בִּי.

אֲרַפֵּד הַטֶּנֶא זִכְרוֹנוֹת כִּנֶּרֶת,
וֶרֶד שְׁמֵי הַבֹּקֶר
בֵּין עֲצֵי הַגָּן,
זְהַב הַצָּהֳרַיִם
בְּמֶרְחָב רוֹגֵעַ
וְלִילַךְ הָעֶרֶב
עַל הָרֵי גוֹלָן;
 
זֵכֶר לֵיל הַסַּהַר
עַל חֶלְקַת הַמַּיִם.
זוֹ תְּרוּעַת הָאֹשֶׁר
בַּעֲלוֹת יָמַי,

כְּבִשְׁנִי תוֹלַעַת
בָּהּ אֶקְשֹׁר הַטֶּנֶא
וְאֶשְׁלַח אֵלֶיךָ –
הֲתִשְׂמַח לַשַּׁי?

 


*******************
זְכוֹר יוֹם יוֹם
זְכוֹר וּשְׁאַל
לְשָׁלוֹם אָחִינוּ הַחַיָּל
אֲשֶׁר יָדוֹ עוֹבֶדֶת
אֲשֶׁר רַגְלוֹ צוֹעֶדֶת
לְמַעַן אֶרֶץ הַמּוֹלֶדֶת
לְמַעַן אֶרֶץ הַמּוֹלֶדֶת

זְכוֹר זְכוֹר זְכוֹר
אָחִינוּ הוּא גִּבּוֹר
זְכוֹר זְכוֹר זְכוֹר
אָחִינוּ הוּא גִּבּוֹר

נָשִׁיר לִכְבוֹד הָאָח שֶׁקָּם
וְהִתְנַדֵּב לַגְּדוּד אֵי שָׁם
לָבַשׁ מַדֵּי תִּפְאֶרֶת
עָנַד גַּם סֵמֶל, סֶרֶט
וְכֹה יִצְעַד בְּאוֹן וָמֶרֶץ
וְכֹה יִצְעָד בְּאָוֶן וָמֶרֶץ

זְכוֹר זְכוֹר זְכוֹר...

בְּיוֹם חַגֵּנוּ כִּי נָחוֹג
נִזְכֹּר אָחִינוּ שָׁם רָחוֹק
זְכוֹר וְאַל שְׁכוֹחַ
אֶת שַׁי הַחַג לִשְׁלֹחַ
כִּי גַּם חַיָּל צָרִיךְ לִשְׂמוֹחַ
כִּי גַּם חַיָּל צָרִיךְ לִשְׂמוֹחַ

זְכוֹר זְכוֹר זְכוֹר...


*******************
שַׁי נִתַּן לִי, כַּד שֶׁל חֶרֶס
וְצָמִיד זָהוּב _____
וֶרֶד שֶׁנִּקְטַף עַד שַׁחַר
אָה...

אוֹי, כַּדִּי נִשְׁמַט, נָפַל הוּא
הַצָּמִיד אָבַד בַּדֶּרֶךְ
עַל לִבִּי שָׁמוּר הַוֶּרֶד
אָה...
*******************
אָז בֵּין הַחֶבְרֶ'ה הַוִּכּוּחַ הִתְעורֵר
(זֶה הָיָה בְּעֶרֶב חֹרֶף, מִסְתַּבֵּר),
כָּל בָּחוּר וְטוֹב שָׁאַג וְהִתְלַהֵב –
נֶחְלְקוּ דֵּעוֹת הַחֶבְרֶ'ה, מַה זֶּה כֵּיף?

אָז קָם אֶחָד הַחֶבְרֶ'ה וְאָמַר בְּרוּרוֹת:
שִׂיא הַכֵּיף אֶצְלִי – בִּלּוּי עִם נְעָרוֹת.
וְכָךְ לוֹמַר לָהּ מוּל שְׁמֵי לַיְלָה רְחָבִים:
אֶת נְעָלַיִךְ אֲשַׁבֵּץ בְּכוֹכָבִים...

וּכְשֶׁאֹמַר לָהּ קוֹמְפְּלִימֶנְטִים עַד-בְּלִי-דַּי –
הִיא תִּתְנַפֵּל עַל צַוָּארִי אָז, בְּחַיַּי!
וְהָאָבִיב, יָא שֵׁיךְ, יַחְזֹר וִילַבְלֵב,
וְזֶהוּ זֶה. לְדַעְתִּי, זֶה שִׂיא הַכֵּיף...

אָז בֵּין...

אָז קָם שֵׁנִי מִבֵּינֵיהֶם וְשָׂח בִּנְאוּם:
אִם קוּמְזִיץ יֵשׁ – הֵן לֹא יֶחְסַר לָנוּ מְאוּם,
כִּי לְמַרְאֵה צָלִי לִבִּי מַמָּשׁ רוֹעֵד,
וְכוֹס הַיַּיִן בְּיָדֵנוּ תְּלַהֵט.

הֵן אָז נֹאכַל, נִשְׁתֶּה וְזֶמֶר נְזַמֵּר:
הוֹי, הָבוּ קוּמְזִיץ שֶׁלָּעַד לֹא יִגָּמֵר.
וְאֶל כֵּרָה, אַחִים, נָבוֹאָה וְנָסֵב –
וְזֶהוּ זֶה. לְדַעְתִּי, זֶה שִׂיא הַכֵּיף.

אָז בֵּין...

אָז הַשְּׁלִישִׁי אָמַר: חֲלוֹם אֲנִי חוֹלֵם –
אֲנִי רוֹכֵב, אֲנִי רוֹכֵב עַל הַמֵּ"ם-מֵ"ם,
וּבְחִיּוּךְ חָבִיב לוֹחֵשׁ לוֹ: שְׁמַע, בַּרְנָשׁ,
וַדַּאי תּוֹאִיל לָצֵאת הַלַּיְלָה קְצָת לְאָ"שׁ...

וּכְשֶׁיִּפֹּל עָיֵף, אֵין כּוֹחַ, עַל הַגַּב,
וּכְבָר יָבִין אָז בְּעַצְמוֹ, מַה זֶּה לִרְכַּב –
אֶצְעַק לוֹ: קוּם! הִסְתַּעֲרוּת! לִקְרַאת אוֹיֵב!
וְזֶהוּ זֶה. לְדַעְתִּי, זֶה שִׂיא הַכֵּיף.

אָז בֵּין...

אַךְ עֵת אַחֲרוֹן מִבֵּין הַחֶבְרֶ'ה פִּיו פָּתַח –
מִיָּד הֻחְלַט כִּי שִׂיא הַכֵּיף זֶה הַפַּלְמָ"ח.
זוֹ רְכִיבָה, זֶה קוּמְזִיץ, שִׁיר וּנְעָרוֹת,
וְהַתַּפְקִיד אֲשֶׁר קְרָאַנוּ מִמְּדוּרוֹת.

וְזֶה הַלַּיְלָה הַנָּכְרִי שֶׁבֵּין גְּבוּלוֹת,
וְזֶהוּ צַו לְמִפְעָלִים וּפְעֻלּוֹת,
וְזֶהוּ שִׁיר הַחֲבֵרִים מִלֵּב אֶל לֵב,
וְזֶהוּ זֶה. זֶה שִׂיא הַכֵּיף!

אָז בֵּין...
*******************
שִׁבֳּלִים הַמְּלֵאוֹת מָשָׁכוּ[?] מַטָּה,
שְׂעוֹרִים מַזְהִיבוֹת בִּשְׂדוֹת אֶפְרָתָה.
כָּל עוֹד יוּנַף מַגָּל עַל קָמָתֵנוּ
קוֹל רִנָּה לֹא יֶחְדַּל מֵאָהֳלֵנוּ!
*******************
שִׁבֹּלֶת בַּשָּׂדֶה
כּוֹרְעָה בָּרוּחַ
מֵעֹמֶס גַּרְעִינִים כִּי רַב.
וּבְמֶרְחַב הָרִים
יוֹם כְּבָר יָפוּחַ
הַשֶּׁמֶשׁ כֶּתֶם וְזָהָב.
עוּרוּ הוֹי עוּרוּ
שׁוּרוּ בְּנֵי כְּפָרִים
קָמָה הֵן בָּשְׁלָה כְּבָר
עַל פְּנֵי הַכָּרִים
קִצְרוּ שִׁלְחוּ מַגָּל
עֵת רֵאשִׁית הַקָּצִיר

שְׂדֵה שְׂעוֹרִים תַּמָּה
זֵר חַג עוֹטֶרֶת,
שֶׁפַע יְבוּל וּבְרָכָה.
לִקְרַאת בּוֹא הַקּוֹצְרִים
בְּזֹהַר מַזְהֶרֶת,
חֶרֶשׁ לָעֹמֶר מְחַכָּה.
הָבוּ הָנִיפוּ
נִירוּ לָכֶם נִיר
חַג לַקָּמָה,
עֵת רֵאשִׁית קָצִיר.
קִצְרוּ, שִׁלְחוּ מַגָּל
עֵת רֵאשִׁית הַקָּצִיר.
*******************
מַה זֹּאת עֵינַי תִּרְאֶינָה! כַּיּוֹנִים תְּעוּפֶינָה,
יוֹסֵף וּבִנְיָמִין, עַל דַּלְתוֹתַי שׁוֹקְדִים;
רָאִיתִי אֶת לֹא פִלַּלְתִּי, בָּנַי אֲשֶׁר גִּדַּלְתִּי,
מַחְמַדַּי, יַקִּירַי, אֶת אִמָּם פּוֹקְדִים.

חָלְפוּ שְׁנוֹת אַלְפַּיִם, נוֹאַשְׁתִּי כְּבָר מֵחַיִּים,
וַאֲנִי שְׁכוּלָה וְגַלְמוּדָה, בָּנַי יְצָאוּנִי;
סַפְּרוּ לִי הַתְּלָאָה, בַּגּוֹלָה אֶתְכֶם מָצָאָה,
וּשְׁלוֹם אֲחֵיכֶם בֵּית יְהוּדָה, הֲלֹא תּוֹדִיעוּנִי.
 אַ יַ יַ יַ...

אוֹיְבַי לִי יִלְעָגוּ, כִּי שָׁבֵי גּוֹלָה שָׁגוּ:
"הֲמֵאֵלֶּה מְתֵי מִסְפָּר עֶדְנָה תִּהְיֶה לִי?
"הֲהֵם יִבְנוּ נֶהֱרָסוֹת? יְשַׁכְלְלוּ הַשָּׁתוֹת,
יָרִימוּ קֶרֶן יִשְׁעִי, הוֹדִי וְחֵילִי?"

שׁוֹבְנָה שְׁנוֹת קְדוּמִים, שַׁבְתִּי לִימֵי עֲלוּמִים,
הָלְאָה, הָלְאָה, בִּגְדֵי אֶבְלִי! הָבוּ מַכְלֻלִי!
נִמְלָא כָּל אַרְמוֹנִי, הֶאָח! מַה רַב שְׂשׂוֹנִי!
בָּנַי, בָּנַי בְּגִיל וּתְרוּעָה, שָׁבוּ לִגְבוּלִי!
אַ יַ יַ יַ...

מַה זֹּאת עֵינַי תִּרְאֶינָה! כַּיּוֹנִים תְּעוּפֶינָה,
יוֹסֵף וּבִנְיָמִין, עַל דַּלְתוֹתַי שׁוֹקְדִים;
רָאִיתִי אֶת לֹא פִלַּלְתִּי, בָּנַי אֲשֶׁר גִּדַּלְתִּי, 
מַחְמַדַּי, יַקִּירַי, אֶת אִמָּם פּוֹקְדִים.

שׁוֹבְנָה שְׁנוֹת קְדוּמִים, שַׁבְתִּי לִימֵי עֲלוּמִים,
הָלְאָה, הָלְאָה, בִּגְדֵי אֶבְלִי! הָבוּ מַכְלֻלִי!
נִמְלָא כָּל אַרְמוֹנִי, הֶאָח! מַה רַב שְׂשׂוֹנִי!
בָּנַי, בָּנַי בְּגִיל וּתְרוּעָה, שָׁבוּ לִגְבוּלִי!
בָּנַי, בָּנַי בְּגִיל וּתְרוּעָה, שָׁבוּ לִגְבוּלִי!

 אַ יַ יַ יַ...
*******************
נָרִים כּוֹס תֵּה חָרִיף, כּוֹס תֵּה שָׂמֵחַ
זֶה-יֵּין-פְּשׁוּטֵי-הָעָם, יֵין-חוֹל רָגִיל;
אֲנִי יוֹשֵׁב אִתְּכֶם הַלַּיְלָה וְשׁוֹמֵעַ
אֵיךְ הַקֻּמְקוּם רוֹתֵחַ עַל הַפְּתִיל.

הָיֹה הָיְתָה חֹרְשַׁת לִבְנֶה וָאֹרֶן
רִשְׁרוּשׁ מָתוֹק שֶׁל אִילָנוֹת בַּסְּתָו.
עַכְשָׁיו פָּרְצוּ בָּתִּים אֶל תּוֹךְ הַחֹרֶשׁ;
גְּזֻזְטְרָה, מַרְזֵב, אֲרוֹן-בְּגָדִים, מִטָּה.
*******************
קְצָת מַשְׁקֶה, רַבּוֹתַי, אֵין טוֹב מִזֶּה!
קְצָת מַשְׁקֶה זֶה אַף פַּעַם לֹא מַפְרִיע.
יֵשׁ בְּנֵי אָדָם שֶׁמִּשְׁתַּכְּרִים מִזֶּה,
אֲבָל עָלַי... מוּזָר... זֶה לֹא מַשְׁפִּיעַ.
לִשְׁתּוֹת צָרִיךְ לָדַעַת, יַא חַבִיב,
וְזֶה יוֹדְעִים אֲנִי – וּמוֹטְל זִיו.

כְּשֶׁשּׁוֹתִים אֲנַחְנוּ כּוֹס אַחַת
קוֹרֵא לִי מוֹטְל חֶבְרֶמַן מִיָּד,
וּכְשֶׁשּׁוֹתִים אֲנַחְנוּ כּוֹסוֹתַיִם,
נוֹשֵׁק אֲנִי אֶת מוֹטְל בַּלְּחָיַיִם,
וּכְשֶׁשּׁוֹתִים אָנוּ כּוֹסוֹת שָׁלוֹשׁ
נוֹתְנִים אֲנַחְנוּ זֶה לָזֶה בָּרֹאשׁ
וּכְשֶׁשּׁוֹתִים אָנוּ כּוֹסוֹת אַרְבַּע –
לָרֹב מָגֵן דָּוִד אָדֹם כְּבָר בָּא!
חָמֵשׁ וָשֵׁשׁ זֶה עֶשֶׂר
וְיֶקֶה זֶה פְּרוֹפֶסוֹר,
בַּקְבּוּק אַנְגְּלִי זֶה בּוֹטְל
וּמוֹטְל זֶהוּ מוֹטְל...
קְצָת מַשְׁקֶה, רַבּוֹתַי, זֶה לֹא מַזִּיק,
אֲבָל כַּמָּה שֶׁשּׁוֹתִים זֶה לֹא מַסְפִּיק.

בֵּין בַּחוּרוֹת אֲנִי בָּחוּר בַּיְשָׁן,
מַמָּשׁ, נוּ, בְּלִי לָשׁוֹן וּבְלִי רַגְלַיִם.
אֶצְלִי הָיָה זֶה חִסָּרוֹן יָשָׁן –
אֲבָל מָתַי? כְּשֶׁשָּׁתִיתִי מַיִם!
אֲבָל אִם מַכְנִיסִים אֵלַי קְצָת סְפִּירְט,
מַמָּשׁ יוֹצֵא עָשָׁן מִתּוֹךְ הַפְלִירְט!

כְּשֶׁאֲנִי שׁוֹתֶה לִי כּוֹס אַחַת,
אֲנִי חָתָן לְבַחוּרָה אַחַת,
וּכְשֶׁאֲנִי שׁוֹתֶה לִי כּוֹסוֹתַיִם,
אֲנִי, חַבִּיבִּי, כְּבָר חָתָן לִשְׁתַּיִם,
וּכְשֶׁאֲנִי שּׁוֹתֶה כּוֹסוֹת שָׁלוֹשׁ,
הַשְּׁתַּיִם כְּבָר נִרְאוֹת לִי כְּשָׁלוֹשׁ,
וּכְשֶׁשּׁוֹתֶה אֲנִי כּוֹסוֹת אַרְבַּע,
אֲנִי חוֹזֵר הַבַּיְתָה עַל אַרְבַּע...
שָׁלוֹשׁ וָשֵׁשׁ זֶה שֶׁבַע
וּטְבֶרְיָה זֶה בְּאֵר שֶׁבַע
וְחֵצִי זֶהוּ רֶבַע
וּבַחוּרָה זֶהוּ צֶבַע...
קְצָת מַשְׁקֶה, רַבּוֹתַי, זֶה לֹא מַזִּיק,
אֲבָל כַּמָּה שֶׁשּׁוֹתִים זֶה לֹא מַסְפִּיק.

הַבַּיְתָה אֶת עַצְמִי אֲנִי מֵזִיז
וְזוּגָתִי לִי מְכִינָה סוּרְפְּרִיזָה,
לִפְגֹּשׁ אוֹתָהּ זֶה לֹא כָּל כָּךְ עַלִּיז,
אוֹי, אַף עַל פִּי שֶׁהִיא נִקְרֵאת עַלִּיזָה.
וּכְשֶׁבַּלֵּב נִהְיֶה לִי מְזֻפָּת,
שׁוֹתֶה אֲנִי עִם מוֹטְל כּוֹס אַחַת...

וּכְשֶׁשּׁוֹתִים אֲנַחְנוּ כּוֹס אַחַת,
אוֹמֵר אֲנִי: אוֹי, מוֹטְל, לֹא אִכְפַּת,
בּוֹא, מוֹטְל, וְנִשְׁתֶּה כְּבָר כּוֹסוֹתַיִם –
אֲנִי אָשׁוּב הַבַּיְתָה מָחֳרָתַיִם.
וּכְשֶׁשּׁוֹתִים אָנוּ כּוֹסוֹת שָׁלוֹשׁ
הָאוֹפְּטִימִיזְם לִי מַכֶּה בָּרֹאשׁ,
וּכְשֶׁשּׁוֹתִים אָנוּ כּוֹסוֹת אַרְבַּע,
גַּם זוּגָתִי נִרְאֵית לִי כְּבֻבָּה...
אוֹי, מוֹטְל זֶהוּ בּוֹטְל,
וּבּוֹטְל זֶהוּ מוֹטְל.
בַּיָּם יֵשׁ יַאנְקִי קְלִיפֶּער
וְלָנוּ יֵשׁ יוֹם כִּיפֶּער.
קְצָת מַשְׁקֶה, רַבּוֹתַי, זֶה לֹא מַזִּיק,
אֲבָל כַּמָּה שֶׁשּׁוֹתִים – זֶה לֹא מַסְפִּיק.
*******************
שִׂימוּ לָהּ בַּפֶּה
שִׂימוּ לָהּ בַּפֶּה
שִׂימוּ לָהּ בַּפֶּה
מַקֵּל שֶׁל מַטְאֲטֵא!
*******************
שִׂימוּ שֶׁמֶן, שֶׁמֶן זַיִת,
נֵרוֹת הַדְלִיקוּ, יְהִי אוֹר בַּבַּיִת!

אוֹר לָנוּ! דְּרוֹר לָנוּ!
עַל כֵּן נָאִירָה, עַל כֵּן נָשִׁירָה
שְׁמוֹנָה יָמִים שִׁירַת הָאוֹר.

אֵשׁ הַדְלִיקוּ, הַתִּיכוּ עוֹפֶרֶת,
וּצְקוּ נָא לָנוּ סְבִיבוֹן לְתִפְאֶרֶת

סֹב, סֹב לָנוּ! טוֹב, טוֹב לָנוּ!
עַל כֵּן נָסֹבָּה, עַל כֵּן נִרְקֹדָה
שְׁמוֹנָה יָמִים רִקּוּד הַסְּבִיבוֹן!

*******************
שִׂימִי יָדֵךְ בְּיָדִי,
אֲנִי שֶׁלָּךְ וְאַתְּ שֶׁלִּי.
הֵי הֵי גַּלִּיָּה
בַּת הָרִים יְפֵהפִיָּה.
הֵי הֵי גַּלִּיָּה
בַּת הָרִים יְפֵהפִיָּה.
*******************
אַט זוֹרֶמֶת בְּנַפְשִׁי
מַנְגִּינַת הַטֹּהַר,
עוּפָה, שִׁיר אָבִיב חָפְשִׁי,
אֶל מֶרְחָב שְׁטוּף זֹהַר.

עוּפָה נָא אֶל הַגִּנָּה
בָּהּ פְּרִיחָה הִתְחִילָה,
אִם תִּפְגֹּשׁ בְּשׁוֹשַׁנָּה
תֵּן אֶת בִּרְכָתִי לָהּ.

*******************
אַלְפֵי קוֹלוֹת יָרֹנּוּ
לְחַג קָרוֹב הִכּוֹנוּ
אָבִיב עוֹמֵד עַל הַסַּף
צִפּוֹר תְּבַשֵּׂר זֹאת בִּיעָף
מָלֵא עוֹלָם כָּל רְנָנִים
פָּרְחוּ בַּכַּר הַצִּבְעוֹנִים
עָפוֹת, חוֹזְרוֹת חֲסִידוֹת
שֶׁמֶשׁ בַּכֹּל זָרְעָה נְגוֹהוֹת
הַי לִי לִי הַי לוּ...
*******************
עוֹד יֵשׁ בַּשָּׂדֶה שֶׁלֶג צַח
וּכְבָר שָׁם יִרְעַשׁ פֶּלֶג זַךְ.
יַשְׁמִיעַ סָבִיב הֵד כָּל יָהּ
הָאָבִיב בָּא! הָאָבִיב בָּא!

הָאָבִיב בָּא אַף שָׁבָה הַדְּרוֹר,
וַתָּשֵׁב לָנוּ תְּקוּפַת אוֹר.
וַיְחִי כָּל יַעַר, גַּן וָנִיר
וַיְחִי כָּל אִישׁ בַּכְּפָר וּבָעִיר.

מִקַּצְוֵי אֶרֶץ בָּאתִי הֲלוֹם
לְבַשֵּׂר בּוֹא יְמֵי אוֹר וָחֹם.
יְלָדִים יָפִים שִׁמְעוּ נָא:
הָאָבִיב בָּא! הָאָבִיב בָּא!
*******************
שׁוּר: בִּשְׁמֵי הַתְּכוֹל זוֹהֶרֶת
שֶׁמֶשׁ פָּז עַל שְׂדוֹת-דָּגָן
כִּי אָבִיב בָּא בְּתִפְאֶרֶת
וַיָּרֹנּוּ כַּר וָגַן.

קוֹל הַצִּפּוֹר הִרְקִיעָה, הִדְהֵד אֲוִיר
זֶמֶר חָדָשׁ נִשָּׂא בְּשַׁדְמוֹת חָצִיר
פֶּרַח הֵנֵץ עָנֹג וְזָעיר.

שׁוּר: רָגְעוּ סוּפָה וָסַעַר
זַעַף אֵיתָנִים שָׁקַט
יוֹם קוֹרֵן מַגִּישׁ בְּנַהַר
לַתֵּבֵל זִיווֹ מַתַּת.

קוֹל הַצִּפּוֹר...
*******************
אָבִיב אָבִיב סָבִיב מַרְהִיב
כָּל גַיְא מַכְסִיף, כָּל תֵּל מַזְהִיב
מִזִּיו! מִזִּיו!
לַ...לַ...לַ... מִזִּיו! 

כָּל עֵשֶׂב קָט עִם לֵיל נָבַט
הַטַּל יָרַד, כָּל צִיץ פָּקַד
הֵידָד, הֵידָד!
לַ...לַ...לַ... הֵידָד! 

הֵידָד, הֶאָח, לָאוֹר הַצַּח
שָׁקֵד פָּרַח, מִי לֹא יִשְׂמַח
הֶאָח! הֶאָח!
לַ...לַ...לַ... הֶאָח! 

אָבִיב בַּגָּן, אָבִיב בְּדָן
בְּבֵית שְׁאָן, בְּתֵל אָבִיב
אָבִיב! אָבִיב!
לַ...לַ...לַ... אָבִיב!



*******************
סְתָו בַּחַלּוֹנוֹת וְאוֹר בַּבַּיִת פְּנִימָה,
וְצִפִּיָּתִי כֻּלָּהּ שַׁיֶּכֶת לָךְ.
אַתְּ הַבּוֹשֵׁשָׁה לָבוֹא יָמִים יָמִימָה;
מַה דָּבָר תֹּאמְרִי לַשֶּׁקֶט שֶׁהֻשְׁלַךְ?
מַה דָּבָר יַגִּיד לִבֵּךְ שֶׁלֹּא הָגַנִי?
מַהוּ אֲבַקֵּשׁ מִיָּד שֶׁלֹּא הוּשְׁטָה?
הֲאֶת זֶה הַגִּיל אֲשֶׁר עוֹד לֹא בָּאַנִי?
הֲאֶת תּוּגָתוֹ שֶׁעַל דַּרְכִּי פָּשְׁטָה?

רוּחַ רוּחַ עַל שָׁמַיִם, נִרְדְּמָה יְרוּשָׁלַיִם.
רוּחַ בַּמִּדְבָּר הוֹמֶה לוֹ, נִרְדָּמִים בְּיַם הַמֶּלַח.
רוּחַ רוּחַ הַר צוֹפִים.

כָּל יָמַי הָלְכוּ מִבְּלִי לָדַעַת אָנָה,
כָּל פִּזְמוֹן בְּפִי תְּרוּעַת תַּאֲנִיָּה.
אַל תִּבְכִּי לָהֶם וְאַל תֵּצְאִי הַגַּנָּה,
אַל נָא תֶּאֶסְפִים אָחוֹת רַחְמָנִיָּה.
לוּ גַּם אֶקְרָאֵךְ וּקְרִיאָתִי נוֹאֶשֶׁת
לְעִצְּבוֹן יָמַי אַתְּ אַל תּוֹשִׁיטִי יָד.
לַגֵּאִים, אָחוֹת, הָרוּחַ הָעִקֶּשֶׁת,
הַגֵּאִים, אָחוֹת, לֹא יְוַתְּרוּ לָעַד.

רוּחַ רוּחַ...

רַק בְּבוֹא הַיּוֹם וְלֹא אֶרְאֵךְ לָנֶצַח,
וּבְחַלּוֹנַיִךְ סְתָו לֹא יְנַשֵּׁב.
בְּכַסּוֹת עָפָר אֶת כָּל עַזֵּי הַמֵּצַח,
בְּכַסּוֹת פְּרָחִים אֶת כָּל עַזֵּי הַלֵּב.
אָז צְאִי אֵלַי אֶל הַסַּפְסָל הַגַּנָּה,
וְאִמְרִי קָרָאתָ וַאָבוֹא סוֹף סוֹף.
כָּל יָמַי, אָחוֹת, יָשׁוּבוּ אָז מֵאָנָה.
כָּל יָמַי, אָחוֹת, יַגִּיעוּ אָז אֶל חוֹף.

*******************
מַדּוּעַ – אַל תִּשְׁאֲלוּנִי
הוֹ, אַל תַּגְלוּנִי
פֹּה הַשְׁאִירוּנִי
אַל נָא תִּשְׁאַל מֵאַיִן
אוֹתִי הֵן תַּכִּיר בְּמַבָּט 
אֲנִי הָרוֹעֶה בֵּין הָרֵי הַגָּלִיל
עַל שִׁכְמִי הַתַּרְמִיל
וּבְפִי הֶחָלִיל

הוֹ הוֹ הוֹ הוֹ, יָהּ חֲלִילִי
יָהּ עֲמָלִי לִי, יָהּ חֲלִילִי
כָּל תַּו וּצְלִיל
הֵם בְּנֵי הָרֵי הַגָּלִיל
*******************
מִנִּי דָן עַד בְּאֵר שֶׁבַע,
מִגִּלְעָד לַיָּם,
אֵין אַף שַׁעַל אַדְמָתֵנוּ
לֹא כֻפַּר בְּדָם.

דָּם עִבְרִי רָווּ לַשֹּׂבַע
נִיר וָהַר וָגַיְא;
אַךְ מִדּוֹר וָדוֹר
לֹא נִשְׁפַּך טָהוֹר
מִדַּם חוֹרְשֵׁי תֵּל חַי.
מִדַּם חוֹרְשֵׁי תֵּל חַי.

בֵּין אַיֶּלֶת וּמְטוּלָה,
בְּקִבְרוֹ דּוֹמֵם,
דֹּם שׁוֹמֵר גְּבוּל אַרְצֵנוּ
גִּבּוֹר גִּדֵּם.

אָנוּ שֶׁבִי, אַךְ לִבֵּנוּ
אֱלֵי תֵּל-חַי בַּצָּפוֹן;
לָנוּ, לָנוּ, תִּהְיֶה לָנוּ
כֶּתֶר הַחֶרְמוֹן, כֶּתֶר הַחֶרְמוֹן.
*******************
אָפֹר, אָפֹר הַסֶּלַע בַּמִּשְׁלָט,
נוּגִים, נוּגִים הַכּוֹכָבִים עִם עֶרֶב
וְהוּא אָהַב אוֹתָךְ וְאַתְּ הָלַכְתְּ,
וְהוּא קָטַף לָךְ פֶּרַח מִשּׁוּלֵי הַדֶּרֶךְ.

שָׁתַק, שָׁתַק יָרֵחַ בַּלֵּילוֹת
זָכַר, זָכַר הָאִישׁ אֶת מִכְתָּבַיִךְ,
וְעֵת עָבַר בְּדֶרֶךְ הַחוֹלוֹת –
הוּא אֶת דְּמוּתֵךְ רָאָה בְּעַנְנֵי שָׁמַיִם.

נָשַׁב, נָשַׁב הָרוּחַ בַּשָּׂדוֹת,
עָמוּם, עָמוּם הַקְּרָב קוֹלוֹ הִשְׁמִיעַ,
וְהוּא הָיָה יָפֶה מֵאַגָּדוֹת,
וְהוּא כְּאַגָּדָה אֵלַיִך לֹא יַגִּיעַ.

בַּרְזֶל, בַּרְזֶל הַתַּיִל מִסָּבִיב,
עָצוּב, עָצוּב הָעֵץ בְּבֹא שַׁלֶּכֶת,
וְרַק רֵעוֹ "שָׁלוֹם" אַחֲרוֹן הֵבִיא,
וְרַק הַדָּם נָטַף מִן הָרוֹבֶה הַצֶּ'כִי.
*******************
עָבַר הַלֵּיל, הַיּוֹם נֵעוֹר
עַל כָּל חַלּוֹן תָּשִׁיר הַדְּרוֹר.
חוּגָה תָּרֹן בִּתְכֵלֶת
עַל כָּל פֶּרַח רַךְ יִטְבֹּל בַּטַּל –
בֹּקֶר טוֹב! בֹּקֶר טוֹב!

יָצוֹא יָצָא כּוֹרֵם, אִכָּר
אֶל הַשָּׂדֶה וְאֶל הַכַּר.
יַחְדָּיו הֵם נִפְגָּשִׁים בַּשְּׁבִיל
וְאֶחָד אֶל אֶחָד יִקְרָא בְּגִיל:
בֹּקֶר טוֹב! בֹּקֶר טוֹב!
*******************
אוֹר אוֹר! מַה זֶּה שָׁם?
שֶׁמֶשׁ בַּשָּׁמַיִם.
הַפְּרָחִים נָשְׂאוּ רֹאשָׁם
צִפֳּרִים פָּרְשׁוּ כְּנָפַיִם.
אוֹר, הַשֶּׁמֶשׁ קָם!

אוֹר אוֹר! מַה זֶּה שָׁם?
שֶׁמֶשׁ בַּשָּׁמַיִם.
הַסְּנָאִים זָקְפוּ זְנָבָם
וְהַצְּבִי הֵרִים קַרְנַיִם.
אוֹר! הַשֶּׁמֶשׁ קָם! 

אוֹר! אוֹר! הַשֶּׁמֶשׁ קָם
שֶׁמֶשׁ בַּשָּׁמַיִם.
הַסּוּסִים אֶל מַחְרַשְׁתָּם
נִרְתְּמוּ, יָצְאוּ בִּשְׁנַיִם,
אוֹר, הַשֶּׁמֶשׁ קָם!

אוֹר! אוֹר! שֶׁמֶשׁ קָם
שֶׁמֶשׁ בַּשָּׁמַיִם.
יֶלֶד נָם, חֲלוֹם חָלַם,
וּפִתְאוֹם פָּקַח עֵינַיִם,
אוֹר, הַשֶּׁמֶשׁ קָם!
*******************
בֶּהָרִים כְּבָר הַשֶּׁמֶשׁ מְלַהֶטֶת
וּבָעֵמֶק עוֹד נוֹצֵץ הַטַּל,
אָנוּ אוֹהֲבִים אוֹתָךְ, מוֹלֶדֶת,
בְּשִׂמְחָה, בְּשִׁיר וּבְעָמָל.

מִמּוֹרְדוֹת הַלְּבָנוֹן עַד יָם הַמֶּלַח
נַעֲבֹר אוֹתָךְ בְּמַחְרֵשׁוֹת,
אָנוּ עוֹד נִטַּע לָךְ וְנִבְנֶה לָךְ,
אָנוּ נְיַפֶּה אוֹתָךְ מְאוֹד.

נַלְבִּישֵׁךְ שַׂלְמַת בֶּטוֹן וָמֶלֶט
וְנִפְרֹשׂ לָךְ מַרְבַדֵּי גַּנִּים,
עַל אַדְמַת שְׂדוֹתַיִךְ הַנִּגְאֶלֶת
הַדָּגָן יַרְנִין פַּעֲמוֹנִים.

הַמִּדְבָּר – אָנוּ דֶּרֶךְ בּוֹ נַחְצֹבָה,
הַבִּצּוֹת – אֲנַחְנוּ נְיַבְּשֶׁן.
מַה נִּתֵּן לָךְ עוֹד לְהוֹד וָשֹׂבַע,
מָה עוֹד לֹא נָתַנּוּ וְנִתֵּן.

בֶּהָרִים, בֶּהָרִים זָרַח אוֹרֵנוּ,
אָנוּ נַעְפִּילָה אֶל הָהָר.
הָאֶתְמוֹל נִשְׁאַר מֵאֲחוֹרֵינוּ,
אַךְ רַבָּה הַדֶּרֶךְ לַמָּחָר.

אִם קָשָׁה הִיא הַדֶּרֶךְ וּבוֹגֶדֶת,
אִם גַּם לֹא אֶחָד יִפֹּל חָלָל,
עַד עוֹלָם נֹאהַב אוֹתָךְ, מוֹלֶדֶת,
אָנוּ לָךְ בַּקְּרָב וּבֶעָמָל!
*******************

בּוֹקֵעַ יוֹם צָעִיר.
צִפּוֹר שִׁירָה הִתְעוֹרְרִי
מֵרֹאשׁ אָמִיר תְּשׁוֹרְרִי,
פִּצְחִי לַבֹּקֶר שִׁיר.
צִפּוֹר שִׁירָה הַמְּבַשֶּׂרֶת,
הַנּוֹהֶרֶת, הַמְּזַמֶּרֶת,
שִׁיר, שִׁיר, שִׁיר,
שִׁיר לַזִּיו וְלָאוֹרָה.

בּוֹקֵעַ יוֹם צָעִיר.
בָּנִים, בָּנוֹת הִתְעוֹרְרוּ
הָרִיעוּ, רֹנּוּ, שׁוֹרְרוּ,
פִּצְחוּ לַבֹּקֶר שִׁיר.
בָּנוֹת, בָּנִים, רֹנּוּ, גִּילוּ
אַל תָּחִילוּ, שִׁיר הַצְהִילוּ,
שִׁיר, שִׁיר, שִׁיר,
שִׁיר אוֹרָה וַעֲדָנִים.
*******************
הֵן בֵּיתָם לֹא בַּחֹשֶׁךְ,
בֵּיתָם בֵּית-חֲרֹשֶׁת,
בּוֹ יוֹצְרִים שָׁעוֹת זָהָב.
אַךְ אִם עֶרֶב בָּא לַסַּף –
יְקַבְּלוּ פְּרוּטוֹת נְחֹשֶׁת
וְיִקְנוּ בָּהֶן רָעָב.

הַבַּרְזֶל מְלַבְלֵב,
הָאָדָם הוּא נוֹלַד עִם לֵב,
הַגַּלְגַּל – פָּז וָאוֹר –
הָאָדָם הוּא יוּלַד לַדְּרוֹר.

גַּם בִּצְלִיל הַמַּקֶּבֶת –
בְּשׂוֹרָה מְשַׁלְהֶבֶת –
וּבַהֶנֶף שֶׁל הַשְּׁרִיר
יֵשׁ הַקֶּצֶב שֶׁבַּשִּׁיר,
יֵשׁ הַמֶּרֶד שֶׁל הָעֶבֶד
עַבְדוּתוֹ שֶׁהוּא מַדְבִּיר.

הַבַּרְזֶל מְלַבְלֵב...
*******************
בֵּיתָ"ר
מִגֹּב רִקָּבוֹן וְעָפָר
בַּדָּם וּבַיֶּזַע
יוּקַם לָנוּ גֶּזַע
גָּאוֹן וְנָדִיב וְאַכְזָר
בֵּיתָ"ר הַנִּלְכָּדָה,
יוֹדֶפֶת, מַסָּדָה,
תָּרֹמְנָה בְּעֹז וְהָדָר.

הָדָר
עִבְרִי גַּם בְּעֹנִי בֶּן-שַׂר
אִם עֶבֶד, אִם הֶלֶךְ
נוֹצַרְתָּ, בֶּן-מֶלֶךְ
בְּכֶתֶר דָּוִד נֶעֱטָר
בָּאוֹר וּבַסֵּתֶר
זְכֹר אֶת הַכֶּתֶר
עֲטֶרֶת גָּאוֹן וְתַגָּר

תַּגָּר
עַל כָּל מַעֲצוֹר וּמֵיצָר
אִם תַּעַל אוֹ תֵּרֵד
בְּלַהַב הַמֶּרֶד
שָׂא אֵשׁ לְהַצִּית – אֵין דָּבָר
כִּי שֶׁקֶט הוּא רֶפֶשׁ
הַפְקֵר דָּם וָנֶפֶשׁ
לְמַעַן הַהוֹד הַנִּסְתָּר

לָמוּת אוֹ לִכְבֹּשׁ אֶת הָהָר –
יוֹדֶפֶת, מַסָּדָה, בֵּיתָ"ר.
*******************
אָנֹכִי, לִבָּתִי מִתְעַלֶּפֶת
בְּזָכְרִי אֶת עֲצֵי הַבְּרוֹשִׁים,
וְאֵיךְ דִּינָה יוֹצֵאת מִן הָרֶפֶת
רֵיחָנִית וְיָפָה מִנָּשִׁים! 
חֲבֵרִים, לִבָּתִי מִתְעַלֶּפֶת,
‏בְּזָכְרִי אֶת צֵאתָהּ מִן הָרֶפֶת! 
‏
עִיר וָאֵם, זִכְרוֹנֵךְ בִּי חָבוּק!
תֵּל-אָבִיב, מַה כָּלִיתִי אֵלַיִךְ!
אֶל רֵיחוֹת תַּפּוּזִים וּפִיסְטוּק,
אֶל בִּכְיָם שֶׁל קְטַנֵּי חֲמוֹרַיִךְ!
וְאֶל שִׁיר הָרוֹכְלִים הַמַּמְשִׁיךְ –
יְרָקוֹת, תַּפּוּזִים, אַלְטֶע שִׁיךְ!

יֵשׁ נְיוּ-יוֹרְק בָּעוֹלָם, לֹא אֶגַּע בָּהּ!
לֹא עַל נִיצָה אֶחֱלֹם בְּלֵילִי!
הוֹי, נַפְשִׁי רַק אֵלַיִךְ, כְּפָר-סַבָּא,
רַק אֵלַיךְ, כְּפָר-סַבָּא שֶׁלִּי!
אוֹיָה זֶה שִׁגָּעוֹן, אִמָּא אַבָּא!
בִּי הַנֶּפֶשׁ יוֹצֵאת לִכְפָר-סַבָּא!

תֵּל-אָבִיב, יָם גַּגּוֹת וְשָׁמַיִם,
וּקְרִיאוֹת מְתַקֵּן נַעֲלַיִם!
וְשִׂיחוֹת הַקִּבּוּץ וּוִכּוּחַ,
אוֹי, וְקוּמְזִיץ מֻבְטָח וּבָטוּחַ!
וְאֶצְלִי שִׁגָּעוֹן, אִמָּא אַבָּא!
אָנוֹכִי מְשֻׁגָּע לִכְפָר-סַבָּא!
*******************
גֶשֶׁם גֶשֶׁם גֶשֶׁם גֶשֶׁם
שֹׁהַם יַהֲלֹם וָלֶשֶׁם
גֶשֶׁם טוֹב מִשְּׁמֵי מָרוֹם
כָּל הַלַּיְלָה כָּל הַיּוֹם
כָּל הַלַּיְלָה כָּל הַיּוֹם

אֶת שְׂדוֹתֵינוּ נָא הַשְׁקֵה
וְלָעֵץ הַגִּידָה: שְׁתֵה! 
עַד כִּי הָעוֹלָם יִלְבַּשׁ
בֶּגֶד שֶׁכֻּלּוֹ חָדָשׁ
בֶּגֶד שֶׁכֻּלּוֹ חָדָשׁ

שֶׁכֻּלּוֹ הָדָר וָיֹפִי
אֵין בּוֹ פְּגָם וְאֵין בּוֹ דֹּפִי
רַק יָרֹק וְרַעֲנָן
הַר וָגַיְא, שָׂדֶה וָגַן
הַר וָגַיְא, שָׂדֶה וָגַן

*******************
יֵרֵד הַגֶּשֶׁם כִּרְצוֹנוֹ
לוֹ אֵין כָּל חֹק וּסְיָג,
וְאִם שׁוּב אֵין זֶה כִּרְצוֹנוֹ –
הוּא מֵעַצְמוֹ נִפְסָק.
*******************
שָׁחֹר לֵיל הַסְּתָו, לְלֹא אוֹר, לְלֹא זֹהַר
שְׁחֹרָה מְזִמַּת הַמַּלְשִׁין
אַךְ שָׁחֹר מִכָּל שְׁחוֹר הוּא בִּנְיַן בֵּית הַסֹּהַר
כִּדְמוּת בַּלָּהוּת, בֵּית עַלְמִין.

אַף כִּי גָּבְהוּ הַחוֹמָה וְהַשַּׁעַר
עֲטֶרֶת בַּרְזֶל וּמַנְעוּל
וְאַף כִּי עָמְקוּ הַתּוּגָה וְהַצַּעַר – 
אֵין אֹמֶר, אֵין הֶגֶה, אֵין קוֹל.

שׁוֹמְרִים, סְחוֹר סְחוֹר, סוֹבְבִים עַל מִשְׁמֶרֶת
נִשְׁמָע הֵד קוֹלָם הַנּוֹקֵב
כְּקוֹל אַחֲרוֹן מִנְּשָׁמָה מְפַרְפֶּרֶת:
Hold! Who goes there!
*******************
בְּלֵילוֹת חֲשֵׁכָה
מִמִּגְדָּל וּבְרֵכָה
עַל שָׂדוֹת וּכְרָמִים
הָאוֹתוֹת נִדְבָּרִים:

קַו לְקַו, נְקֻדָּה
וּלְכָל קַו תְּעוּדָה
מֵהָעִיר אֶל הַכְּפָר
הַמִּבְרָק יְשֻׁדַּר.

אוֹר לְאוֹר שׁוֹאֵל דֹּם:
– הֲשָׁלוֹם? – הֵן שָׁלוֹם!

אַךְ אוֹיֵב כִּי יִקְרַב
אֱלֵי כְּפָר וּמוֹשָׁב
וְשָׁלַח בְּעָרְמָה
אֶת הָאֵשׁ בַּקָּמָה,

וְיָצָא הַנּוֹטֵר
אֶת הָאֵשׁ לְמַגֵּר
עֲמָלוֹ לְחוֹנֵן
עַל גְּבוּלוֹ לְהָגֵן.

אוֹר לְאוֹר...

בְּלֵילוֹת חֲשֵׁכָה
מִמִּגְדָּל וּבְרֵכָה
הָאַתָּת זִיק לְזִיק
יְעוֹרֵר וְיַזְעִיק.

מֵעֶמְדּוֹ אֵין הוּא זָז,
הוּא נִשָּׂא גֵּא וָעַז
עַל סְפָרוֹ וְנִירוֹ
הָאַתָּת הָעִבְרִי.

אוֹר לְאוֹר...
*******************
חֲפַרְנוּהָ, חֲצַבְנוּהָ,
וְחָתַרְנוּ אֶל חֵיקָהּ,
קִוִּינוּהָ, קִוִּינוּהָ,
וּמְצָאנוּהָ שׁוֹקֵקָה.

הַלְלוּ לָהּ, *זַמֵּרוּ לָהּ,
חוֹלְלוּ לָהּ בְּמָחוֹל.
רַנְּנוּ לָהּ רַקֵּדוּ לָהּ
חוֹלְלוּ  לָהּ גִּיל גָּדוֹל.

הַיְקוּם צוֹהֵל נוֹהֵר- 
מַיִם מַיִם בַּבְּאֵר!
בִּלְבָבֵנוּ יָם סוֹעֵר - 
מַיִם מַיִם בַּבְּאֵר!
מִי חוֹלֵם וּמִי פּוֹתֵר
מַיִם מַיִם בַּבְּאֵר!
נְרַקֵּד וּנְְבַשֵּׂר:
"מַיִם מַיִם בַּבְּאֵר"!

עֲמֻקָּה הִיא, נְדִיבָה הִיא, 
וּמֵימֶיהָ טֹהַר, זֹךְ,
נְבָרְכֶנָּה, נְהַדְרֶנָּה,
בְּאֵרֵנו, אֵין כָּמוֹךְ.

הַלְלוּ לָהּ, זַמְּרוּ לָהּ,
חוֹלְלוּ לָהּ בְּמָחוֹל
רַנְּנוּ לָהּ, רַקְּדוּ לָהּ
חוֹלְלוּ  לָהּ גִּיל גָּדוֹל.

אֶל הַתֶּלֶם נְמַהֵר - 
מַיִם מַיִם בַּבְּאֵר!
אֶת הָעֵדֶר נְעוֹרֵר - 
מַיִם מַיִם בַּבְּאֵר!
נִתְקַדֵּשׁ וְנִטָּהֵר_
מַיִם מַיִם בַּבְּאֵר!
עַד אֵין כֹּחַ נְזַמֵּר:
"מַיִם מַיִם בַּבְּאֵר"!

*******************
הַכּוֹרְמִים, הַיּוֹגְבִים,
צְאוּ בִּמְצִלְתַּיִם!
נִלְגֹּם אֹדֶם עֲנָבִים
כּוֹס וְכוֹסוֹתַיִם.
הוֹי, הוֹי, תַּם בָּצִיר,
הָבוּ זֶמֶר, הָבוּ שִׁיר!
שָׁם בַּכֶּרֶם בַּמְּלוּנָה
בּוֹצְרִים יָרִיעוּ בִּרְנָנָה.
הַי, הַי, יַיִן, יֵין עֵנָב,
הַמְּשַׂמֵּחַ כָּל לֵבָב!

שְׁתוּ טִפֹּנֶת, עוֹד טִפֹּנֶת
עַד יִרְוֶה לִבֵּנוּ
מִזֶּה הַיַּיִן, יֵין תִּירוֹשׁ
דָּרַכְנוּ בִּיקָבֵינוּ.
הוֹי, הוֹי, הָבוּ שִׁיר,
בִּכְרָמֵינוּ תַּם בָּצִיר;
לִכְבוֹד אַרְצֵנוּ כּוֹס נָרִים,
מִזְגוּ וּשְׁתוּ נָא הַבּוֹצְרִים!
חַי, חַי, יַיִן, יֵין עֵנָב,
הַמְּשַׂמֵּחַ כָּל לֵבָב!
*******************
עֲרָבָה, עֲרָבָה אֵין קֵץ,
עֵין הַבּוֹקְרִים תָּרָה:
לֹא עַרְעָר, לֹא דַּרְדָּר, לֹא עֵץ,
רוּחַ בָּא הַמִּדְבָּרָה.

זֶמֶר הַבּוֹקְרִים יַעֲלֶה וְיִבְקַע
עַל מֶרְחָבִים אֲבוּדִים עַד אֵין גֶּמֶר,
וְתִזְרַח הַחַמָּה וְתִשְׁקַע
וּמוֹסִיף וְקוֹלֵחַ הַזֶּמֶר.

עֲרָבָה, עֲרָבָה, אַלְמוֹן,
שְׁנוֹת אֲלָפִים קָמוּ:
הַבּוֹקֵר עַל גַּב סוּס קַדְמוֹן
בַּדְּרָכִים שֶׁנָּשַׁמּוּ.

הוֹ, הוֹ, הוֹ...

שְׂדֵה בּוֹקֵר, שְׂדֵה שָׁלוֹם, הֵעוֹר!
סֹל נְתִיבוֹת הֶרָה!
כִּי אַתָּה הַמָּעוֹז לַדּוֹר
בֶּן מַרְדּוּת בֶּן הַפֶּרֶא.

זֶמֶר הַבּוֹקְרִים יַעֲלֶה וְיִבְקַע
עַל רְחֵלִים וְאֵילִים וְעַל צֶמֶר,
וְתִזְרַח הַחַמָּה וְתִשְׁקַע
וְיוֹסִיף לְקַלֵּחַ הַזֶּמֶר.

עֲרָבָה, עֲרָבָה, עֲנִי!
אַל יְכַסֵּךְ רֶדֶם!
נְחַדֵּשׁ נָא, אַתְּ וַאֲנִי,
אֶת יָמַיִךְ כְּקֶדֶם.

הוֹ, הוֹ, הוֹ...
*******************
זֶה שִׁיר הַבַּחוּרִים מוּל אֵשׁ וּמוּל שָׁרָב
יִשְׂאוּ אוֹתוֹ בַּלֵּב וְעַל שְׂפָתָיִם
וְשָׁר אוֹתוֹ אֶחָד אֲשֶׁר אָהַב
נִגְּנוּהוּ תּוֹתָחִים וְגַם יָדַיִם

וְשׁוּב עוֹלֶה הַשִּׁיר, הַשִּׁיר שֶׁל טֶרֶם קְרָב
צָמְאוּ לוֹ הָרָצִים כְּמוֹ צָמֵא לְמַיִם
הַזֶּמֶר הַפָּשׁוּט - הוּא לֹא הוּשַׁר לַשָּׁוְא
הַצְּלִיל עוֹד לֹא אָבַד מִתַּחַת לַשָּׁמַיִם

זֶה שִׁיר הַבַּחוּרִים...

הַיּוֹם שָׁרִים אוֹתוֹ קְבָרִים בְּנוֹף שְׁמָמָה
וְאִילָנוֹת כְּרוּתִים יָקִימוּ חֶרֶשׁ חֶרֶשׁ
וְהוּא בְּמַחֲרֵשָׁה רוֹגֶבֶת אֲדָמָה
וְהוּא לְבֵן יָתוֹם הָפַךְ לְשִׁיר הָעֶרֶשׂ

זֶה שִׁיר הַבַּחוּרִים...

וּמְהַלֵּךְ הַשִּׁיר בְּלֵילוֹתָיו שֶׁל כְּרַךְ
וְהוּא עוֹלֶה עָצוּב מִבְּדִידוּתוֹ שֶׁל חֶדֶר
זָקֵן מְאֹד הַשִּׁיר - וְגַם צָעִיר כָּל-כָּךְ...
עֵת מֵחָלִיל יִבְקַע, מִפִּי רוֹעֵה הָעֵדֶר

זֶה שִׁיר הַבַּחוּרִים...


*******************
קַמְנוּ, שַׁבְנוּ, צְעִירֵי אוֹנִים
קַמְנוּ, שַׁבְנוּ אֲנַחְנוּ בִּרְיוֹנִים
לִגְאֹל אֶת אַרְצֵנוּ בְּסַעַר מִלְחָמָה
תּוֹבְעִים אֶת נַחֲלָתֵנוּ בְּיָד רָמָה.

בְּדָם וָאֵשׁ יְהוּדָה נָפְלָה
בְּדָם וָאֵשׁ יְהוּדָה תָּקוּם, תָּקוּם.

נִלְחָמָה לַדְּרוֹר לְאַרְצֵנוּ, נִלְחָמָה
וְאִם מֵת הַדְּרוֹר – תְּחִי הַנְּקָמָה!
אִם מִשְׁפָּט אֵין בָּאָרֶץ, תִּשְׁפֹּט הַחֶרֶב
וְלוּ נִפֹּל כַּחוֹל – מִזְּכֻיּוֹתֵינוּ לֹא נֶרֶף.

בְּדָם וָאֵשׁ...
*******************
לִטְשָׁה, לִטְשָׁה צֹרִי לִי 
לִטְשָׁה אֶת הַחֶרֶב לִי,
כָּל עוֹד אַתְּ לִי, חַרְבִּי אַתְּ,
דְּרוֹר לִי, דְּרוֹר לָעָם.
לִטְשָׁה צֹרִי אֶל כָּל צַד,
עוּפוּ גִּצִּים, קוֹל אֵל רַד: דָּם!

הִגְבִּיר אוֹיֵב אֶת הַשֹּׁד,
לֹא, – אֵין כֹּחַ לִסְבֹּל עוֹד.
רָצַח, חָמַס, חִלֵּל זָר,
רָמַס אֶת כָּל רָם.
אָרוּר כָּל מִתְחַנֵּן לוֹ,
כָּל אֲשֶׁר לֹא יַעֲנֶה לוֹ: דָּם!

מַר הַמָּוֶת אַךְ לֹא מַר
לִנְפֹּל חָלָל עִם הַצָּר,
קַר הוּא, אַךְ לֹא קַר לָמוּת
שְׁטוּף דָּם שׂוֹנֵא חַם.
אַשְׁרֵי כָּל לֹא מֵת לַשָּׁוְא,
הִשְׁכִּיר חַרְבּוֹ עַל שְׂדֵה קְרָב – דָּם!

חֶרֶב, חֶרֶב, חֶרֶב לִי,
הָהּ, הָהּ! – מַה תִּתְנוֹצְצִי,
אֵין זֹאת כִּי אִם שְׂמֵחָה אַתְּ
אַתְּ צֵאת לְיֶשַׁע עַם
לִטְשָׁה צֹרִי, עוֹד מְעַט
תִּשְׁתִּי חַרְבִּי, תִּרְוִי אַתְּ – דָּם!
*******************
תִּקְעוּ כַּף לִבְרִית נִצַּחַת
וְנִצְעַד כֻּלָּנוּ יַחַד,
רִיב אַחִים נוֹשָׁן נִשְׁכַּח.
יָד אֶל יָד יִמַּח כָּל זֵכֶר
לְקִנְאָה, אֵיבָה וָנֵכֶר,
לַמַּפְרִיד בֵּין אָח לְאָח.

הֵן כֻּלָּנוּ פְּלִיטֵי סַעַר
יַחַד נִתְדַּפֵּק עַל שַׁעַר
הַמּוֹלֶדֶת הַנָּעוּל.
עַל כֻּלָּנוּ פֹּה בַּצְּחִיחַ
לַעֲמֹל עֲדֵי תַּצְמִיחַ
אַדְמָתֵנוּ הַיְּבוּל.

הָבוּ יָד וְאָז לֹא נֵלֶא,
יַחַד נֵאָחֵז בַּסֶּלַע
וְנַפְרֶנּוּ, הָבוּ יָד.
אֶצְבָּעוֹת חָמֵשׁ יָדַעְתִּי,
אַךְ הַיָּד, הַיָּד אַחַת הִיא –
הִיא תִּבְנֶה עוֹד בִּנְיַן עַד.
*******************
נוֹסַעַת רַכֶּבֶת, זוֹחֶלֶת
וְנִדְמֶה כִּי אֵין סוֹף לַפַּסִּים.
נִטַּלְטֵל בֵּין יֵאוּשׁ לְתוֹחֶלֶת
בֶּנְגָּזִי, סוּאֵץ, קָסָסִין.
‏
עוּר הַגְּדוּד הָרִאשׁוֹן,
הִכּוֹנָה, הִכּוֹן, לַמַּסָּע הִכּוֹן!‏
בְּרֶנֶן וָשִׁיר עַל לָשׁוֹן
דִּגְלֵנוּ עִמָּנוּ נִשָּׂא! 

‏נוֹסַעַת רַכֶּבֶת, זוֹחֶלֶת
וְהַלַּיְלָה אָפֵל כְּאִישׁוֹן,
אַךְ בָּנַיִךְ, מוֹלֶדֶת, כְּפֶלֶד,
כְּסֶלַע הַגְּדוּד הָרִאשׁוֹן! 
‏
עוּר הַגְּדוּד...

‏רַק הָלְאָה, קָדִימָה, וְהָלְאָה
יַבָּשׁוֹת וְיַמִּים נֶחֱצֶה.
מִנִּי נֶשֶׁר שָׁמַיִם נֵקַלָּה 
עֵת נֶגֶד אוֹיֵב כִּי נֵצֵא. 
‏
עוּר הַגְּדוּד...
‏
עֵת פַּעַם נָשׁוּבָה כֻּלָּנוּ
לִגְבוּלַיִךְ בְּשִׁיר נִצָּחוֹן
תָּאִירִי פָּנַיִךְ אָז לָנוּ,
תָּאִירִי לַגְּדוּד הָרִאשׁוֹן! 

‏עוּר הַגְּדוּד...
*******************
גַּמָּל גַּמָּלִי, גַּמָּל גַּמָּלִי,
חָבֵר אַתָּה לִי בְּזִיפְזִיף. 
מַה טּוֹבוּ אֹהָלֶיךָ יַעֲקֹב, מִשְׁכְּנוֹתֶיךָ יִשְׂרָאֵל.

גַּמָּל גַּמָּלִי, גַּמָּל גַּמָּלִי,
חָבֵר אַתָּה לִי בְּזִיפְזִיף. 
הֵן עָם כְּלָבִיא יָקוּם וְכַאֲרִי יִתְנַשָּׂא.

*******************
שִׂים שָׁלוֹם לָאִילָן הַנּוֹתֵן לִי טוּבוֹ
וֶהֱיֵה לוֹ מָגֵן מִבָּרָד וּמִסַּעַר!
אַל תָּבוֹא מַגֵּפָה, מִלְחָמָה אַל תָּבוֹא
לְשַׁסֵּעַ אוֹתִי וְאֶת בְּנִי הַנַּעַר.

הַקָּטָן בָּאָדָם מַה תִּרְצֶה וְתִשְׁאַל? –
רַק חוֹמַת עֲבוֹדָה וְצֵל גַּג מֵעָלֶיךָ!
שֶׁתִּשָּׂא בְּרָצוֹן אֶת הַרְבֵּה הֶעָמָל
וְתֹאכַל בִּמְנוּחָה אֶת מְעַט הַלֶּחֶם.

לְכִבְשַׂת הֶעָנִי, לְבֵיתוֹ וְלַגַּן
שִׂים שָׁלוֹם מִשּׁוֹדֵד וּמִזְּאֵב טוֹרֵף טֶרֶף!
כּוֹחַ תֵּן וּבִינָה לָאָדָם הַקָּטָן
לַעֲמֹד מוּל נוֹשְׂאֵי הַנִּצּוּל וְהַחֶרֶב.
*******************
בּוֹאוּ עֲנָנִים,
הָבוּ גֶּשֶׁם לַגַּנִּים!
טִיף, טִיף טִפּוֹתַי –
גֶּשֶׁם, גֶּשֶׁם לִשְׂדוֹתַי.
לַשִּׁבֹּלֶת, לָאִילָן
וְלַפֶּרַח הַקָּטָן
שֶׁבַּגַּן.

זֶרֶם קוֹלֵחַ – גֶּשֶׁם בְּרָכָה
נָח הַשָּׂדֶה וַיִּנְשֹׁם לִרְוָחָה.
הַלְלוּיָהּ, 
הַלְלוּיָהּ, 
גֶּשֶׁם, גֶּשֶׁם בַּמֶּרְחַבְיָה.

הִנֵּה עֲנָנִים,
גֶּשֶׁם, גֶּשֶׁם בַּגַּנִּים.
טִיף, טִיף טִפּוֹתַי...  

תֵּשְׁתְּ כָּל צַמֶּרֶת, יֵשְׁתְּ כָּל גִּבְעוֹל,
יַעַן הָעֵמֶק, יַעַן בְּקוֹל: 
הַלְלוּיָהּ,
הַלְלוּיָהּ,
גֶּשֶׁם, גֶּשֶׁם בַּכֹּל.

הִנֵּה עֲנָנִים,
גֶּשֶׁם, גֶּשֶׁם בַּגַּנִּים.
טִיף, טִיף טִפּוֹתַי...

רֵדְנָה מִמַּעַל מַרְגָּלִיּוֹת,
שֶׁמֶשׁ צוֹחֶקֶת בַּשְּׁלוּלִיּוֹת.
הַלְלוּיָהּ, 
הַלְלוּיָהּ,
גֶּשֶׁם, גֶּשֶׁם בַּמֶּרְחַבְיָה.

הִנֵּה עֲנָנִים,
גֶּשֶׁם, גֶּשֶׁם בַּגַּנִּים.
טִיף, טִיף טִפּוֹתַי... 

רְאֵה מַה שָּׂמֵחַ צֶמַח שָׁתִיל,
גֶּשֶׁם בָּעֵמֶק וּבַגָּלִיל.
הַלְלוּיָהּ,
הַלְלוּיָהּ,
גֶּשֶׁם, גֶּשֶׁם, אֹשֶׁר וְגִיל.

הִנֵּה עֲנָנִים,
גֶּשֶׁם, גֶּשֶׁם בַּגַּנִּים.
טִיף, טִיף טִפּוֹתַי...
*******************
לַיְלָה סַגְרִיר
שְׁמֵי חֹרֶף קוֹדְרִים
כִּתַּת סַיָּרִים כָּאן בַּסְּבַךְ
צֵל גֶּשֶׁר מַשְׁחִיר
יַרְדֵּן אֶת מֵימָיו יַגִּיר
אֵי אָנָה יִצְפּוּ בַּחוּרִים?

לֵילוֹת עַל לֵילוֹת
רַבּוּ סִיּוּרִים
מְאוּם לֹא שֻׁנָּה מִסָּבִיב.
הַגֶּשֶׁר נִצָּב
יַרְדֵּן יְשַׁלַּח מֵימָיו
לְמַה יְּצַפּוּ בַּחוּרִים?

לַיְלָה בָּהִיר
וּשְׁמֵי לְבָנָה
כִּתַּת חַבְּלָנִים כָּאן בַּסְּבַךְ
הַגֶּשֶׁר מַלְבִּין
שׁוֹאֵל וְאֵינוֹ מֵבִין
לָמָּה רָגְשׁוּ בַּחוּרִים?

הַכֹּל כְּבָר הֻשְׁלַם
דְּמָמָה מִסָּבִיב
חֶבְרַיָּה עוֹצְרִים נְשִׁימָתָם
קוֹל נֶפֶץ מַחְרִיד
אֶת כָּל הַיְּקוּם יַרְעִיד
בְּרָקִים רְעָמִים וְעָשָׁן.

הֶאָח חֶבְרַיָּה
הֻשְּׂגָה הַמְּשִׂימָה
הַבַּיְתָה נָשׁוּבָה מִיָּד
עִם שַׁחַר נַשְׁכִּים
בְּאֵת וּמַכּוֹשׁ בַּיָּד
כָּאֵלֶּה חַיֵּי פַּלְמָחִים.
*******************
אַל תַּגִּידוּ כִּי אֵינֶנּוּ
דַּם אָבִינוּ הַמַּכַּבִּי,
כִּי שָׁלוֹשׁ טִפּוֹת מִמֶּנּוּ
נִמְזְגוּ בְּדַם לִבִּי.

זוֹ כְּצֶבַע יָם כִּנֶּרֶת,
זוֹ כַּשֶּׁלֶג, זֹאת זָהָב, –
עַל הַדֶּגֶל, עַל הַסֶּרֶט,
עַל הָרֹאשׁ וּבַלֵּבָב.

זוֹ כִּתְכֵלֶת הִיא רָקִיעַ
גֹּבַהּ, אֹפֶק, עֹז-מָעוֹף –
לְעוֹלָם תַּמְרִיא, תַּגְבִּיהַּ
רוּח-עֵבֶר מוּל אֵין-סוֹף.

לְעוֹלָם תִּצְמָא נַפְשֵׁנוּ
דֵּעַ, יֹפִי, טָהֳרָה
וְתֵצֵא מֵהַר קָדְשֵׁנוּ
הָאֱמֶת שֶׁהִיא תּוֹרָה.

לְבָנָה, זֵעַת-הַמֵּצַח,
הַיּוֹצֶרֶת, הַבּוֹנָה –
הִיא תַּזְרִיעַ זֶרַע נֶצַח
בַּשָּׂדֶה וּבַגִּנָּה.

עַל הַחוֹל תַּצְמִיחַ אֶרֶז,
עַל סְלָעִים תַּפְרֶה כַּרְמֶל;
הִיא תִּבְנֶה מִבּוּז וָהֶרֶס
אֶת מוֹלֶדֶת יִשְׂרָאֵל.

וְהַפָּז הוּא אוֹר הַשֶּׁמֶשׁ,
הַבּוֹקֵעַ אֶת הַלֵּיל,
לְעוֹלָם יָרִיב בָּאֶמֶשׁ
וּבָעֹשֶׁק יִשְׂרָאֵל.

לָאֶבְיוֹן, לַגֵּר, לָעֶבֶד
בְּכָל אֶרֶץ, בְּכָל דּוֹר
לְעוֹלָם יָבִיא הַזֶּבֶד
אוֹר הַצֶּדֶק, אוֹר וּדְרוֹר.

אַךְ יֵשׁ עוֹד טִפָּה, יֵשׁ אֵגֶל,
לֹא הִכַּרְנוּ עַד הַיּוֹם,
הוּא אֵינֶנּוּ עַל הַדֶּגֶל,
הוּא בַּלֵּב וְהוּא אָדֹם.

עֵת יִפְרֹץ שׂוֹנֵא מֵאֶרֶב –
אָז נָקוּמָה וְנַצְבִּיא:
חֵי הַנֹּעַר, חֵי הַחֶרֶב,
חֵי הַדָּם הַמַּכַּבִּי.

נֵס עָמָל, חֵרוּת וָטֹהַר,
נֵס הַדּוֹר הַבָּנָאִי,
אַל תִּירָא, כִּי חַי הַנֹּעַר,
חַי וָעֵר חַשְׁמוֹנָאִי.
*******************
אֲנַחְנוּ אֶבֶן הַיְּסוֹד
לְבִנְיָן לֹא הָיָה עוֹד הִנַּחְנוּ.
לְדָת לֹא הָיְתָה עוֹד הִגְבַּרְנוּ שִׁלְטוֹן,
אֲנַחְנוּ, אֲנַחְנוּ, אֲנַחְנוּ!
אִם עוֹד לֹא נִצַּחְנוּ
הֲלוֹא כְּבָר נָסַכְנוּ
שִׁיר יֹפִי וָמֶרֶד, דָּגָן וּבֶטוֹן.
אָנוּ הוֹלְכִים וְהַזִּיו בְּכָל דְּיֹקֶן,
אָנוּ הוֹלְכִים וְהַבּוּז לְכָל זֹקֶן,
כִּי לָנוּ הַנֹּעַר, הַטֹּהַר, הָאוֹר,
לָנוּ שִׁירַת הֶעָתִיד מְזַמֶּרֶת
אֶת זֶמֶר הַמֶּרֶד הַדְּרוֹר!
*******************
לִוִּית אוֹתִי, אַרְצִי, בְּלֹבֶן שְׁקֵדִיָּה,
בְּזֹהַר חַמָּתֵךְ וּמֶרְחֲבֵי שְׂדוֹתַיִךְ,
וְשִׁיר נָתַתְּ בְּפִי, הוּא שִׁיר הַהוֹדָיָה,
לְהַשְׁמִיעוֹ הַרְחֵק, הַרְחֵק מִגְּבוּלוֹתַיִךְ.

וְהוּא שָׁמוּר בַּלֵּב, זֶה שִׁיר הָרְגָבִים,
וּבְרַחֲבֵי נֵכָר מוֹלֶדֶת יַעַטְפֶנּוּ,
וְרִבְבוֹת אַחַי, בָּנַיִךְ הַטּוֹבִים,
יַקְשִׁיבוּ לוֹ דּוּמָם וְיִרְגְּעוּ מִמֶּנּוּ.

וְעֵת נָשׁוּב, אַרְצִי, שְׂבֵעֵי גַּעְגּוּעִים,
צְמֵאִים לְחַמָּתֵךְ, לְשֶׁפַע טוֹבוֹתַיִךְ,
יֻחְזַר לָךְ אָז הַשִּׁיר מִלֵּב בָּנִים גֵּאִים,
וְטוֹב יִהְיֶה לִצְעֹד בְּרַחֲבֵי שְׂדוֹתַיִךְ.

*******************
הַדְּרָכִים בַּמִּדְבָּר הִכִּירוּךָ,
רוּחַ קַיִץ שָׁזְפָה פַּרְצוּפְךָ.
בַּגְּבָעוֹת שֶׁבְּדַלְיַת-אֶ-רוּחָה
בְּרֹב קוּרְס‏ִים יָצְאָה נִשְׁמָתְךָ.

נַעֲלַיִם רַבּוֹת כְּבָר שִׁפְשַׁפְתָּ,
מְדוּרוֹת, נֹגַהּ שַׁחַר מַחֲוִיר.
וּבַחֹרֶף עַד עֶצֶם נִרְטַבְתָּ
כִּי "שִׁינֶלִים" חִכּוּ בַּ"מַּשְׁבִּיר".

עֵת אוֹיֵב הִתְקָרֵב לַמּוֹלֶדֶת
וְהַצַּר כְּבָר הִשְׁחִיז סַכִּינִים,
אָז נִשְׁבַּעְנוּ: לָמוּת, לֹא לָסֶגֶת!
וְהָלַכְנוּ לִהְיוֹת חַבְּלָנִים.

קְצָת קָפֶה בְּפִינְגָ'אנִים שָׁתִיתָ,
עֲלֵי שֶׁמֶן רוֹבִים – חֲבִיתוֹת,
וּבַלַּיְלָה בְּ"לֵיבּוֹשׁ" הָיִיתָ – 
וְנִשְׁבַּעְתָּ מֵאָז לֹא לִשְׁתּוֹת.

כָּךְ הָלְכוּ הַ"שַּׁבָּאבּ" לָ"רֵזֶרְבָה",
הַפְּלֻגָּה תִּשָּׁאֵר אַדִּירָה.
דּוֹר הוֹלֵךְ, מַעְלֶשׁ! – דּוֹר אַחֵר בָּא,
עוֹד תָּשׁוּבוּ, אַחִים, חֲזָרָה!
*******************
יוֹם שֶׁמֶשׁ עָלָה עַל הָרֵי-יִשְׂרָאֵל;
הַשְׁכֵּם הַזּוֹרֵעַ, הַשְׁכֵּם הֶעָמֵל!
הַיּוֹם בְּשָׂדֵנוּ זַרְעֵנוּ נִזְרַע,
מֵיטַב הַחִטָּה וּמֵיטַב הַשְּׂעוֹרָה.

כָּל זֶרַע בָּרִיא וּמֻבְחָר לְמִינוֹ
מִשְׁמֶרֶת בְּחֵיק אֲדָמָה נַטְמִינוֹ
הַיּוֹם בְּשָׂדֵנוּ...
*******************
נִפָּגֵשָׁה בִּקְצֵה הַמִּשְׁעוֹל
כּוֹכָבִים וְעָנָן מְלֹא שָׁמַיִם
עוֹד לֹא תַּם הַמַּסָּע הַגָּדוֹל
הוּא בּוֹעֵר בְּאִישׁוֹן הָעֵינַיִם

וְהַדֶּרֶךְ הָיְתָה סוֹעֵרָה
וְהָאֵשׁ לִחֲכָה אֶת פָּנֵינוּ
אַךְ חָזַרְנוּ הַיּוֹם חֲזָרָה
וְנוֹתַרְנוּ כָּל כָּךְ לְבַדֵּנוּ.

וּמוּל אוֹר מְדוּרָה דּוֹעֵכָה
אַחֲבְּקֵךְ בְּיָדִי הָאַחַת.

הוּא חָזַר וְהִגִּיעַ אֶתְמוֹל
וְקָרָא לִי מִקְצֵה הַמִּדְרֶכֶת
הוּא הָיָה מְבֻגָּר וְגָדוֹל
לֹא הָיָה לוֹ לְאָן לָלֶכֶת.

שָׁם הָיִינוּ יַחְדָּיו כְּרֵעִים
מַחְלָקָה עַקְשָׁנִית וְאוֹהֶבֶת
שָׁם דִּגְלֵנוּ שֻׁסַּעַ לִקְרָעִים
אַךְ הָיִינוּ יַחְדָּיו כְּמוֹ אֶבֶן.

אַךְ מַדּוּעַ רָאִיתִי אוֹתוֹ
מְהַלֵּךְ לְבַדּוֹ, לְבַדּוֹ?

נִפָּגֵשָׁה בִּקְצֵה הַמִּשְׁעוֹל
כּוֹכָבִים וְעָנָן מֵעָלֵינוּ
נִפָּגֵשׁ וְנִזְכֹּר אֶת הַכֹּל
וְאֶת כָּל שֶּׁהָלְכוּ עִמָּדֵנוּ.

אִם הַבַּיִת אוֹתָנוּ עָזַב
וּבָדָד נְהַלֵּךְ בְּבוֹא עֶרֶב
לֹא נִפֹּל, לֹא נִפֹּל, אֶגְרוֹפֵנוּ חָזָק
הַחוֹזֵר לֹא יִשְׁמֹט אֶת הַחֶרֶב.

וּמוּל אוֹר מְדוּרָה דּוֹעֵכָה
נְחַבְּקֶנָּה בַּיָּד הָאַחַת.
*******************
חֹרֶף בָּא הֵידָד, הֵידָד
גֶּשֶׁם סְתָו קָפַץ, יָרַד.
מִמָּרוֹם אֵלֵינוּ בָּא לְהַחְיוֹתֵנוּ.

שְׁלוּלִיּוֹת עַל הַדְּרָכִים,
טִיף, טִפּוֹת עַל הָעֵצִים.
הַגַּגּוֹת הִבְרִיקוּ, הַשָּׂדוֹת הוֹרִיקוּ.

בֶּגֶד חַם יִלְבַּשׁ כָּל אִישׁ,
בַּשָּׂדֶה יַחְרֹשׁ לוֹ חִישׁ.
נָשִׁיר, נִרְקֹד כֻּלָּנוּ,
יִצְמַח לַחְמֵנוּ לָנוּ!
*******************
דָּמֵנוּ נָהָר וָאֶשֶׁד, 
בְּרִיתֵנוּ קוֹרֵאת - נָקָם!
נִשְׁבַּעְנוּ, נִשְׁבַּעְנוּ, אַחִים, לַנֶּשֶׁק
אֲשֶׁר לֹא יָשׁוּב רֵיקָם.

עֲלִי נָא, עֲלִי
שַׁלְהֶבֶת שֶׁלִּי, 
בְּדַם חֲלָלַיִךְ הַדְלִיקִי-נָא אוֹר!
הֲיִי-נָא, הֲיִי
שַׁלְהֶבֶת שֶׁלִּי, 
בְּפִי חַיָּלַיִךְ מִזְמוֹר.

כִּי אִם אֶת הַבְּרִית נָקִימָה
וְאִם תַּעֲמֹד לָעַד, 
אַשְׁרֵי הַיּוֹרִים, הַיּוֹרִים קָדִימָה, 
אַשְׁרֵי הַנּוֹפְלִים עַל יַד.

עֲלִי-נָא, עֲלִי...

וְאוֹר כִּי יִבְקַע מִלַּיִל
וּבֵן כִּי יוּלַד לַדּוֹר, 
יוּשַׁר-נָא, יוּשַׁר-נָא לוֹ שִׁיר הַחַיִל
אֲשֶׁר לֹא נָסוֹג אָחוֹר.

עֲלִי-נָא, עֲלִי...
*******************
פָּנֵינוּ אֶל הַשֶּׁמֶשׁ הָעוֹלָה,
דַּרְכֵּנוּ שׁוּב פּוֹנָה מִזְרָחָה.
אָנוּ צוֹפִים לִקְרַאת שָׁעָה גְּדוֹלָה,
זָקוּף הָרֹאשׁ נַפְשֵׁנוּ עוֹד לֹא שָׁחָה.

חוֹצְבִים אָנוּ גּוֹרָל בְּיָד רָמָה,
נוֹשְׂאִים בַּלֵּב תִּקְוָה יוֹקֶדֶת.
אָנוּ זוֹכְרִים כִּי יֵשׁ לָנוּ אֻמָּה,
אָנוּ יוֹדְעִים כִּי יֵשׁ לָנוּ מוֹלֶדֶת.            

הוֹלְכִים אָנוּ לַקֵּץ שֶׁל הַנֵּכָר,
חֲלוֹם חֵרוּת יַחְדָּיו נַגְשִׁימָה.
אָנוּ דּוֹגְלִים בְּעֹז בְּשֵׁם מָחָר,
וְטוּר אֶל טוּר נֵלֵךְ תָּמִיד קָדִימָה!

*******************
נִהְיֶה כֻּלָּנוּ חֲלוּצִים וַחֲלוּצוֹת
נִהְיֶה כֻּלָּנוּ חֲלוּצִים
נִהְיֶה כֻּלָּנוּ חֲלוּצוֹת...
*******************
בִּבְרָכָה אַדְלִיק וּבְזֶמֶר
אֶת נֵרוֹת הַחֲנֻכָּה.
תִּתְנוֹצֵץ, תָּאִיר עַד גֶּמֶר
תּוֹךְ הַלֵּיל הָאֲבוּקָה.

חַג אוּרִים, חַג אוּרִים,
יַעַל זֵכֶר גִּבּוֹרִים!
הַרְבּוּ אוֹר, שִׁיר מִזְמוֹר,
הֲבוּ שֶׁמֶן לַמָּאוֹר!
לְכֻלָּנוּ מְחַכָּה מְנוֹרַת הַחֲנֻכָּה.

בְּכַפַּי קְטַנּוֹת תָּנוּחַ
הַשַּׁלְהֶבֶת הַטְּהוֹרָה.
אֶשְׁמְרֶנָּה מִכָּל רוּחַ,
מִכָּל חֹשֶׁךְ, מִכָּל רַע.
 
חַג אוּרִים,חַג אוּרִים...

מֵחַלּוֹן בֵּיתִי יַבְהִיקוּ
לַמֶּרְחָק הַשַּׁלְהָבוֹת.
אוֹר כָּזֶה הֵם גַּם הִדְלִיקוּ
בַּיָּמִים הָהֵם, אָבוֹת.
 
חַג אוּרִים, חַג אוּרִים...

וְנִמְשָׁךְ הָאוֹר מֵאָז, 
וְעוֹד נֶעֱלָם וּמִתְגַּלֶּה.
וְגָדוֹל כּוֹחוֹ וְעַז עוֹד
כָּל שׂוֹנְאֵינוּ, יְכַלֶּה!
 
חַג אוּרִים, חַג אוּרִים...
*******************
יְסֻפַּר נָא פִּלְּאָהּ וְיוּשַׁר בְּשִׁירִים,
יְזֻמַּר בְּעֻגָּב וּמִנִּים,
אֵיךְ בִּשְׁתֵּי כַּפּוֹתֶיהָ תָּפְשָׂה בַּחוֹלוֹת
הַשְּׁכוּנָה שְׁזוּפַת הַפָּנִים,
אֵיךְ פָּרַץ לַמֶּרְחָב רְחוֹבָהּ הָאַמִּיץ
מִלִּפְנֵי חֲמִשִּׁים בַּשָּׁנִים!

כֹּה לֶחָי, תֵּל-אָבִיב! - הַלְלוּ לַקְּטַנָּה
הָעוֹלָה מִשָּמִיר וּמִשַּׁיִת,
הַפּוֹסַעַת לַיָּם בְּמִשְׁעוֹל הַתַּנִּים
בְּנָתִיב יְדָעוּהוּ בְּנֵי עַיִט...

הִיא כָּרְתָה בְּרִיתָהּ עִם זִיפְזִיף וּלְבֵנִים
וּגְמַלִּים עֲמָסוּם לָהּ בִּבְרִית,
הִיא שָׁלְחָה חֲלוּצֶיהָ בִּגְּבֹר הָרָעָב,
בִּמְחוֹלוֹת יְחֵפִים נַעֲרִית.
רִאשׁוֹנָה הִיא הָיְתָה בְּעָרֵי אוֹהֲבִים
הַחוֹלְמִים וְנוֹשְׁקִים בְּעִבְרִית...

כֹּה לֶחָי, תֵּל-אָבִיב! - הַלְלוּ לָאָחוֹת
הָעוֹלָה מִשָּמִיר וּמִשַּׁיִת,
הַמְּפַרְנֶסֶת אַחֶיהָ בְּזֶמֶר לוֹהֵט
בְּמֶלַח וָלֶחֶם כְּזַיִת...

וַתְּהִי לָנוּ עִיר וְחֶדְוַת פַּנָּסִים בָּהּ
וְעַם בָּהּ וְצַעַד גְדוּדִים.
קַרְתַגוֹ וְצֹר תִּשְׁתָּאֶינָה אֵלֶיהָ
מִתְּהוֹם חֲרָסִים וְכַדִּים:
- שׁוּב קָמָה בִּכְנַעַן הָעִיר הַיְּהוּדִית
וּמוֹשְׁלִים בְּיַמָּהּ יְהוּדִים!

כֹּה לֶחָי, תֵּל-אָבִיב! - הַלְלוּ לָהּ לָאֵם
הָעוֹלָה מִשָּמִיר וּמִשַּׁיִת,
הָאוֹסְפָה נִדָּחֶיהָ רִבּוֹא אֶל סִנָּר
וַחֲצִי הַמִּלְיוֹן - אֱלֵי בַּיִת!

*******************
שׁוֹתֶה אָדָם כּוֹס רִאשׁוֹנָה
מִיָּד הוּא הוֹפֵךְ גִּבּוֹר כָּאֲרִי
וְ – בּוֹרֵא פְּרִי הַגָּפֶן, יַיִן יַיִן יַיִן!
זֶה בֶּן-נוֹחַ, נוֹתֵן כּוֹחַ, אֵין כָּמוֹהוּ יַיִן!

שׁוֹתֶה אָדָם כּוֹס שְׁנִיָּה
מִיָּד הוּא הוֹפֵךְ תָּמִים כַּכִּבְשָׂה
וְ – ...
*******************
הָבָה אַחִים נִּשְׁתֶּה יַיִן
נִּשְׁתֶּה אִם יֵשׁ, נִּשְׁתֶּה אִם אָיִן
בְּלִי כָּל "כְּלוֹמַר", בְּלִי כָּל "וְדוּק"
נָרִיק אֶל פִּינוּ אֶת הַבַּקְבּוּק
הוֹי אִלְמָלֵא זֶה יֵינֵנוּ
מַה אֲנַחְנוּ וּמַה חַיֵּינוּ

אֶת הַמַּשְׁקֶה יֵין כַּרְמִלּוֹ
יִשְׁתֶּה גַּם עָנִי עִם תַּרְמִילוֹ
יִשְׁתֶּה נֶכֶד, יִסְבָּא סָבָא
גַּם זוֹ סַבְתָּא וּצְעִירָה נָאוָה
אוֹמְרֵי לַגֶּפֶן כֻּלָּנוּ בַּעֲבוֹתִים
הַכֹּל שָׁתוּ, הַכֹּל שׁוֹתִים!

אַזְכָּרָה יוֹם בְּרִית שֶׁל אָבִי הָיָה
כַּמָּה שָׁתִינוּ אָז לִרְוָיָה
אַבָּא גָּדַל, הָיָה בַּר-מִצְוָה
וְאָז שָׁתִינוּ בְּלִי כָּל קִצְבָה
הוּא דָּרַשׁ דְּרָשָׁה מְפֻלְפֶּלֶת
וּלְיַיִן אֵין קֵבָה נִנְעֶלֶת

עוֹד אֶזְכּוֹר כְּמוֹ הַיּוֹם בְּנֶאֱמָנוּת
מַעֲשֵׂה בִּזְקֵנִי אָז בְּשַׁדְכָנוּת
הִצִּיעוּ לְכַלָּה אֶת אִמָּא לְאַבָּא
וְהָיְתָה, אוֹי, תִּגְרָה רַבָּה
בָּא הַיַּיִן וְהִתְעָרֵב בָּעִנְיָן
וְנִשְׁבְּרָה צַלַּחַת וְ- קַבָּלַת קִנְיָן!

עוֹד אֶזְכְּרָה דִּבְרֵי טְרוּנְיָא
וּוִכּוּחִים בִּדְבַר הַנְּדוּנְיָא
בַּקְבּוּקִים אָז נִפְתְּחוּ בְּחַיִל
וַתְּהִי הַחֻפָּה בַּחֲצוֹת הַלַּיִל
מַזָּ"ט! מַזָּ"ט! קָרְאוּ בְּקוֹל רָם
מִשּׁוּם זֶה יָצָאתִי לָאֲוִיר הָעוֹלָם

לְפִיכָךְ אֲנַחְנוּ - הַיַּיִן פֻּלְחָנֵנוּ
לֹא נַשְׁאִירֵהוּ עַל שֻׁלְחָנֵנוּ
שׁוֹטִים בְּטֵי"ת יֵעָצְבוּ, יִבְכָּיוּ
שׁוֹתִים בְּתָי"ו יִשְׂמְחוּ, יִשְׁתָּיוּ
יַיִן בַּכְּרָמִים וֵאלֹהִים בִּירוּשָׁלַיִם
הֵידָד! הֵידָד! לְחַיִּים! לְחַיִּים!


*******************
אָב נִדָּח וְאֵם אוֹבֶדֶת
וְהַבַּיִת נֶעֱקָר
אֵין גּוֹאֵל וְאֵין מוֹלֶדֶת
אֵין מָנוֹס מִיַּד אַכְזָר

אַךְ פָּקַחְנוּ אֶת עֵינֵינוּ
וַנִּרְאֶה עוֹלָם סָבִיב
אֵין מָנוֹחַ לְרָאשֵׁינוּ
וּלְרַגְלֵינוּ אֵין נָתִיב
*******************
שְׁתוּ נָא, שְׁתוּ נָא וְשִׁכְרוּ נָא
וְשִׁמְרוּ נָא וְזִכְרוּ נָא:
לַמַּבּוּל אֵין סוֹף
וְלַיָּם אֵין חוֹף
שִׁירוּ זֶמֶר לִבְנֵי נֹחַ
כִּי לָהֶם יָאֶה לִשְׂמֹחַ
כִּי בְּלִי שָׂשְׂתָּם
הָעוֹלָם יִתַּם
יַיִן תְּנוּ לְחַם
הוּא הֲכִי חָכָם
וּמִזְגוּ תּוֹסֶפֶת
גַּם לְשֵׁם וָיֶפֶת
יַיִן, יַיִן, הָבִי יַיִן!
מִי אֵינוֹ שִׁכּוֹר עֲדַיִן?
וּשְׁתוּ הַיּוֹם וּלְלֹא לֵאוּת
כִּי מָחָר נָמוּת.
*******************
שִׁירוּ שִׁיר לִפְרִי הַגָּן
שִׁיר לְשִׁבֳּלֵי דָּגָן
לָעֵנָב וְלָרִמּוֹן
מֵאֵילַת וְעַד חֶרְמוֹן

הוֹלוּ הוֹלוּ הִלּוּלִים
הוֹלוּ הוֹלוּ הִלּוּלִים
הוֹלוּ הִלּוּלִים
הִלּוּלִים

*******************
אַלּוֹנִים בֶּהָדָר
נִשָּׂאִים אֱלֵי עַל
וּבִמְרוֹמֵי כָּל הַר - 
אֳרָנִים.

בִּדְמִי שְׁבִילֵי הַצֵּל
מֵחַרְבוֹנֵי הַיּוֹם - 
בּוֹאָה אָח עָמֵל
לְהִנָּפֵשׁ בִּדְמִי הָרֹם.


*******************
בְּרֵאשִׁית הָיְתָה מַחֲשָׁבָה
אִידֵאָל נִשְׂגָּב וּמְרוֹמָם,
הִתְאַסְּפוּ חֲבֵרִים בְּנֵי מִצְוָה 
וְהֶחְלִיטוּ לְתַקֵּן אֶת הָעוֹלָם.

כֹּה נָקִים אֶת מִפְעָלֵנוּ 
יְשִׁיבַת "בְּנֵי עֲקִיבָא" תָּקוּם 
אֵיתָן יַעֲמֹד בֵּיתֵנוּ 
יַגְבִּיהַּ עַד שְׁמֵי רוֹם.

נְיַסְדָּה-נָא קְבוּצָה לְתִפְאֶרֶת
אֵין כָּמוֹהָ מֵהֹדוֹ וְעַד כּוּשׁ
לְתוֹרָה, לַעֲבוֹדָה וְלַמִּשְׁמֶרֶת
בַּגְּמָרָא, בָּרוֹבֶה וּבַמַּכּוּשׁ.

כֹּה נָקִים...

אַךְ בְּטֶרֶם נָקִים קְבוּצָתֵנוּ
נְיַסֵּד יְשִׁיבָה נִפְלָאָה
כָּמוֹהָ לֹא חָזוּ אֲבוֹתֵנוּ,
מְלֵאָה בְּתוֹרָה וּבְיִרְאָה.

כֹּה נָקִים...

כָּכָה חָלְמוּ וְחָלְמוּ
עַל אִידֵאָל מְרוֹמָם וְנִשָּׂא
עַד שֶׁלִּבְסוֹף הֶחֱלִיטוּ
לִכְפַר הָרֹאֶ"ה נִסַּע.

כֹּה נָקִים...

דַּיֵּנוּ לַחֲלוֹם חֲלוֹמוֹת
מִגְדָּלִים בַּאֲוִיר לְהָקִים,
נֵצֵא לְעוֹלַם הַמְּצִיאוּת
נֵרֵד מְעַט אַרְצָה מִשְּׁחָקִים.

כֹּה נָקִים...

וְכָכָה יָצְאוּ לַמַּחֲנֶה
מַחֲנֵה כֹּה קָטָן וְזָעִיר,
עֲסוּקִים בּוֹ מִבֹּקֶר עַד עֶרֶב
כָּל אֶחָד אֶת הַשַּׁחַר מֵעִיר.

כֹּה נָקִים...


*******************
הַךְ, פַּטִּישׁ, עֲלֵה וּצְנַח!
כְּבִישֵׁי בֶּטוֹן בַּחוֹל נִמְתַּח
עוּרִי שְׁמָמָה, דִּינֵךְ נֶחְתַּךְ
אָנוּ בָּאִים לִכְבֹּשׁ אוֹתָךְ!

דּוּד בּוֹעֵר בָּאֵשׁ
הַמַּכְבֵּשׁ כּוֹבֵשׁ
הָלְאָה, הָלְאָה רֵשׁ,
כּוֹחַ יֵשׁ וָיֵשׁ!

	הַךְ, פַּטִּישׁ...

דּוּד הַזֶּפֶת חַם
יָד נוֹטֶפֶת דָּם;
כָּכָה בֶּן אָדָם
בַּמִּדְבָּר נִלְחָם!

	הַךְ, פַּטִּישׁ... 

*******************
טֹל מַכּוֹש בַּיָּד!
הַךְ בְּעֹז עַל סֶלַע-עַד,
וּנְנַפְּצוֹ כֻּלָּנוּ יַחַד!

טֹל פַּטִישׁ אֵיתָן;
לָנוּ הַסִּלּוּל נִתָּן!
כְּבִישׁ יִכָּבֵשׁ פֹּה – נְחֻשְׁתָּן.

הַב חָצָץ, הָחֵשׁ,
וְלַזֶּפֶת – לַהַב אֵשׁ,
וּפַזֵּר וְהָכֵן לַמַּכְבֵּשׁ!

כְּבִישׁ לְתִפְאָרָה
יִסָּלֵל בִּדְהָרָה,
בִּגְבוּרָה יִסָּלֵל, וּשְׁמוֹ –
"גְּבוּרָה" – גְּבוּרָה!
*******************
בְּחַלּוֹנִי הַשֶּׁמֶשׁ רַד, הַשֶּׁמֶשׁ רַד
לַאֲהוּבִי עָשִׂיתִי כַּד, עָשִׂיתִי כַּד
אֶל הַבְּאֵר יָרַד בַּלָּאט וְאֵלַי צָעַד
לַאֲהוּבִי עָשִׂיתִי כַּד, עָשִׂיתִי כַּד

שַׁחַר אָדֹם זָרַח עָלַי, זָרַח עָלַי
אֲהוּבִי מְאוֹר עֵינַי, מְאוֹר עֵינַי
בָּא אֲהוּבִי שָׁתָה מֵימַי וְנָשַׁק שְׂפָתַי
לַאֲהוּבִי עָשִׂיתִי כַּד, עָשִׂיתִי כַּד...
*******************
בִּרְעוֹם עוֹד הַקּוֹל שֶׁל הַגָּ'ז בְּאָזְנֵינוּ
וְדוֹר קָם זָנַח אִידִיאָל וַחֲלוֹם –
הִרְעִימָה קְרִיאָה שֶׁל זְאֵב בְּלִבֵּנוּ
וְקַמְנוּ אֲנַחְנוּ לִבְנוֹת וְלִלְחֹם.

עוֹד טַל נְעוּרִים אֶת פָּנֵינוּ הִגִּיהַּ
עֵת דֶּגֶל בֵּיתָ"ר הֲנִיפוֹנוּ לָעַד –
נַחְשׁוֹל הַשִּׂנְאָה כִּי פָּנֵינוּ הִפְתִּיעַ
הִגְבַּהְנוּ דִּגְלֵנוּ וַנֵּלֵךְ בְּלִי חַת.

לֹא תְּמוֹל, לֹא שִׁלְּשׁוֹם, הַמַּנְהִיג, חַיָּלֶיךָ
הָיִינוּ בַּקְּרָב – לוֹחֲמִים וָתִיקִים.
בְּסֵבֶל, בְּסַעַר הָלַכְנוּ אַחֲרֶיךָ,
אַחֲרֶיךָ נָבוֹאָה בִּנְתִיב הַמְּנַצְּחִים.

נָרִימָה הַיָּד בְּאָלָה מוּל שָׁמַיִם,
הַיָּד הַמְּשֹׂרֶגֶת שֶׁל בֶּן-הַלִּגְיוֹן –
אֲנַחְנוּ יוֹרְשֵׁי לִגְיוֹנוֹת יְרוּשָׁלַיִם,
דָּמֵנוּ, חַיֵּינוּ קְדוֹשִׁים לְצִיּוֹן!
*******************
צָבָא, צָבָא, מַה טּוֹבוּ אֹהָלֶיךָ!
צָבָא, צָבָא, מָה רַבּוּ חַיָּלֶיךָ!
צְעַד, צְעַד, גֵּאֶה וְרַם קוֹמָה,
בְּשִׁיר הַמְּגִנִּים עַל הַחוֹמָה!

אַרְצִי, אַרְצִי, שְׂאִי שְׁלוֹם בָּנַיִךְ,
דָּמֵנוּ לָךְ, חַרְבֵּנוּ לְחַיַּיִךְ!
בְּבוֹא הַיּוֹם, לִבֵּנוּ לָךְ נָכוֹן,
קַדְּמִינוּ, אֵם, בְּשִׁיר הַנִּצָּחוֹן!

צַעַד, לַהַט –
דֶּרֶךְ מְסֻלַּעַת.
זַעַם, רַעַם –
עֹז הַפִּגְיוֹנוֹת.
סוּרוּ, גּוּרוּ –
הַחֲזִית רוֹקַעַת!
דֶּרֶךְ, בֶּרֶךְ –
שִׁיר הַלִּגְיוֹנוֹת!

וְאִם נִפֹּל – חֲיִי בְּדַם לִבֵּנוּ,
פִּרְשִׂי שָׁלוֹם וָאוֹר לְעוֹלָלֵינוּ,
הָנִיפִי שׁוּב, הָנִיפִי אֶת דִּגְלֵךְ,
כִּי כָּל חַיָּל נוֹפֵל לְמַעֲנֵךְ!

כִּי כָּל חַיָּל אוֹהֵב אוֹתָךְ, מוֹלֶדֶת,
וְזֹאת יָדוֹ לָנֶצַח לֹא בּוֹגֶדֶת.
תְּחִי הַיָּד, שֶׁנִּשְׁבְּעָה לָמוּת
עַד אִם יוּנַף הַדֶּגֶל הַשָּׁמוּט!

צַעַד, לַהַט...
*******************
יָד אֶל יָד הַטַּף יָרִיעַ
וִיזַמֵּר: אֵל מֵרָקִיעַ!
תֵּן לְמַעַן עוֹלָלִים
שֶׁפַע גֶּשֶׁם וּטְלָלִים!
תֵּן לְמַעַן עוֹלָלִים
שֶׁפַע גֶּשֶׁם וּטְלָלִים, 
וּטְלָלִים!

עַב כִּי תַּעַל בָּרָקִיעַ,
אֵד עַל פְּנֵי הַנִּיר תַּצִּיעַ,
וְהַגֶּשֶׁם זַךְ אָז רָד:
טִיף-טַף! טִיף-טַף! לוֹ לָאַט.
וְהַגֶּשֶׁם זַךְ אָז רָד:
טִיף-טַף! טִיף-טַף! 
לוֹ לָאַט, לוֹ לָאַט.

כָּל שָׂדֶה אָז יִתְמַתֵּחַ,
תֶּלֶם תֶּלֶם יִתְפַּתֵּחַ
וְעוֹלִים חִישׁ קְנֵי הַבָּר
יְרֻקִּים עַל גַּיְא וָהָר.
וְעוֹלִים קְנֵי הַבָּר
יְרֻקִּים עַל גַּיְא וָהָר, 
עַל גַּיְא וָהָר.

טַל נוֹפֵל אָז מִשָּׁמַיִם,
חֹם תַּשְׁפַּעְנָה הַקַּרְנַיִם,
הַשָּׂדֶה, רְאֵה, צָהַב,
כְּבַד קָמָה וּקְנֵי זָהָב.
הַשָּׂדֶה, רְאֵה, צָהַב,
כְּבַד קָמָה וּקְנֵי זָהָב, 
וּקְנֵי זָהָב.

עֲגָלוֹת חִישׁ קַל תֵּצֵאנָה
שֶׁפַע בִּרְכַּת בָּר תָּבֵאנָה,
דֶּרֶךְ הַר וְדֶרֶךְ גַּיְא –
לַטַּחֲנָה נוֹשְׂאוֹת הֵן שַׁי.
דֶּרֶךְ הַר, דֶּרֶךְ גַּיְא –
לַטַּחֲנָה נוֹשְׂאוֹת הֵן שַׁי, 
נוֹשְׂאוֹת הֵן שַׁי.

וְהָרוּחַ רַק נוֹשֶׁבֶת
הַטַּחֲנָה חִישׁ מִסְתּוֹבֶבֶת,
וּבִן-רֶגַע – וְהַבָּר
קֶמַח צַח הָפַךְ כְּבָר.
וּבִן-רֶגַע – וְהַבָּר
קֶמַח צַח הָפַךְ כְּבָר, 
הָפַךְ כְּבָר.

לָאוֹפֶה אָז עֵת לִטְרֹחַ:
הַבָּצֵק הוּא לָשׁ בְּכוֹחַ,
בַּתַּנּוּר אֵשׁ מַאֲדֶמֶת,
וְיָפֶה הַפַּת נִקְרֶמֶת.
בַּתַּנּוּר אֵשׁ מַאֲדֶמֶת,
וְיָפֶה הַפַּת נִקְרֶמֶת, 
פַּת נִקְרֶמֶת.

מַה תִּשְׂמַח אֵם בְּיָדֶיהָ
לְהָבִיא פַּת לִילָדֶיהָ!
פַּת חַמָּה הֵם לוֹעֲסִים,
גִּבּוֹרִים הֵם נַעֲשִׂים.
פַּת חַמָּה לוֹעֲסִים,
גִּבּוֹרִים הֵם נַעֲשִׂים, 
הֵם נַעֲשִׂים.
*******************
אֵל כַּבִּיר, זְמִירוֹת נַנְעִימָה
מוֹשִׁיעֵנוּ אַתָּה לְבַד
אֲלֻמּוֹת, אַחִים, נָקִימָה
שֶׁמֶשׁ עֶרֶב טֶרֶם רַד

וְיִרְהַט, יִיקַד הַחֶרֶס
לָנוּ, אָח, יִזְרַח לָטוֹב
יְבוּלָהּ נָתְנָה הָאָרֶץ
אֶת אַרְצֵנוּ לֹא נַעֲזֹב.
*******************
כִּשְׂרֵפָה גּוֹאָה מִיַּעַר,
לַפִּידֵנוּ בְּעַר!
כְּבָרָק עוֹלֶה מִסַּעַר,
לַפִּידֵנוּ בְּעַר!

כְּסַכִּין שְׁלוּפָה מִטֶּרֶף,
לַפִּידֵנוּ דְלֹק!
כְּחַיֵּינוּ עַל פִּי-חֶרֶב,
לַפִּידֵנוּ דְלֹק!

אֵשׁ, אֵשׁ, לַפִּידוֹתַיִךְ,
רֹמִי, רֹמִי, לַהֲבִי!
אָנוּ אֲבוּקוֹתַיִךְ,
אֵשׁ הַמַּכַּבִּי.

הַלַּפִּיד, מִלֵּיל הַבְרִיקָה,
הִנֵּה בָּא גּוֹאֵל;
שׁוּט בָּאָרֶץ וְהַדְלִיקָה
אוֹר לְיִשְׂרָאֵל.

שׁוּט בָּאָרֶץ, שׁוּט וּשְׂרֹפָה
דִּין-דָּמִים וּגְזָר;
יֵשׁ לַפִּיד אֶחָד לַחֹפֶשׁ,
לַפִּידֵנוּ בְּעַר!
*******************
בַּלַּיְלָה בְּאֵין אוֹר,
דָּרְכוּ כּוֹכְבֵי-עֵינַיִךְ,
בַּכֶּלֶא וּבַסְּגוֹר
פָּרְחוּ כַּנְפֵי יוֹנַיִךְ,
מִמַּרְתְּפִים וּבוֹר
הִבְקִיעוּ חֲרוֹנַיִךְ,
הוֹי מַנְגִּינַת הַדְּרוֹר,
אַשְׁרֵי מְרוֹנְנַיִךְ!

מִלַּיְלָה אַתְּ קוּמִי וָאוֹרִי
וְחֶרֶב נָקָם לָךְ חֲגֹרִי
וְשִׁיר לְפִי חֶרֶב זַמֵּרִי,
חוֹמַת הַמָּגֵן וְהַמֶּרִי.
*******************
עֲלֵה, עַמִּי, עַל אַדְמָתְךָ,
עֲלוּ, עֲלוּ, כּוֹבְשִׁים!
הָגֵן, עַמִּי, עַל נַחֲלָתְךָ,
הָגֵנּוּ הַחוֹרְשִׁים.

קוּמוּ, הוֹי, בָּנַי וּבְנוֹתַי,
קוֹם תָּקִימוּ הֲרִיסוֹתַי,
קוּמוּ, עוּרוּ!

אַצִּית בַּלֵּב הַלֶּהָבָה,
אָשִׁיר שִׁירַת הַדְּרוֹר,
הַרְווּ, הַרְווּ הָעֲרָבָה,
מֵאַין יֵש נִצֹּר!
                      
קוּמוּ, הוֹי...

מֵהַר סִינַי עַד הַחֶרְמוֹן
הַשְׁמִיעוּ שִׁיר שָׁלוֹם!
יִפְרַח, יִפְרַח הַיְּשִׁימוֹן –
תִּרְצוּ – אֵין זֶה חֲלוֹם!

קוּמוּ, הוֹי...
*******************
מִסִּבְלוֹת גּוֹרָל פָּרוּעַ
מִצּוּקוֹת חַיֵּי רָזוֹן
מֵאֶתְמוֹל בִּלְתִּי יָדוּעַ
וּמָחָר לְלֹא חָזוֹן –

צִבּוּרֵנוּ מְלֻכָּד
לְמַחֲנֶה עָמָל אֶחָד

נֶאֱבַקְנוּ וְנִלְחַמְנוּ
לְדַרְכֵּנוּ הַיְּחִידָה
נֶאֱרַגְנוּ וְנִרְקַמְנוּ
בְּמַסֶּכֶת עֲבוֹדָה.

וְלֻכַּדְנוּ יָד בְּיָד
לְמַחֲנֵה עָמָל אֶחָד.

וּמֵעַל רֹאשׁ מַחֲנֵנוּ
בָּרָמָה שָׁם קוֹל נִשְׁמָע:
קוֹל הָעָם קוֹרֵא אֵלֵינוּ
לְכִבּוּשׁ לְהַגְשָׁמָה,

לִיצִירָה וּבִנְיַן עַד
בְּמַחֲנֵה עָמָל אֶחָד.

אֵשׁ תִּקְוָה בַּלֵּב קוֹדַחַת
וּבָעַיִן אֱמוּנָה
מִשְּׁתֵּי אֵלּוּ מִתְלַקַּחַת
הַמְּדוּרָה שֶׁבַּנְּשָׁמָה

הַמְּדוּרָה אֲשֶׁר תִּיקַד
בְּמַחֲנֵה עָמָל אֶחָד.

הֵד אָמֵן כַּבִּיר לוֹ יַעַן
מִפּוֹרִיָּה וּרְבִיבִים,
מֵחוּלָתָא וּמִנַּעַן
מִשְּׂדוֹת יָם וְאַלּוֹנִים.
 
בְּכָל מֶשֶׁק שֶׁלֻּכַּד
בְּמַחֲנֵה עָמָל אֶחָד.
*******************
הוֹי מָה רַב הוּא פֹּה הָרֶפֶשׁ 
גַּם בַּבַּיִת, גַּם בָּרְחוֹב, 
בֶּאֱמֶת זֶה גֹּעַל נֶפֶשׁ, 
בֶּאֱמֶת שֶׁזֶּה לֹא טוֹב. 
גַּם הַשֶּׁמֶשׁ, הַיָּרֵחַ 
הַלִּכְלוּךְ בָּהֶם דָּבַק. 
לֹא נוּכַל לִהְיוֹת שָׂמֵחַ 
וְלִרְקֹד פֹּה בָּאָבָק. 
מַה נָחוּץ? - מַטְאֲטֵא! 
מַה דָּרוּשׁ? - מַטְאֲטֵא! 
מַטְאֲטֵא! מַטְאֲטֵא! 
אֶת הַכֹּל יְטַאטֵא 
אֶת הָרֶפֶשׁ יְטַאטֵא, 
גֹּעַל נֶפֶשׁ יְטַאטֵא, 
מַטְאֲטֵא! מַטְאֲטֵא! 
אֶת הַכֹּל יְטַאטֵא!


*******************
שִׁבְעִים הֵמָּה הַגִּבּוֹרִים,
וַיַּכְחִידוּם תִּשְׁעִים שָׂרִים,
שָׁבְתוּ שִׁירִים כִּי פִי שָׂרִים,
מָלֵא מַיִם, מָלֵא מַיִם!

כִּכְלוֹת יֵינִי תֵּרֵד עֵינִי 
כִּכְלוֹת יֵינִי תֵּרֵד עֵינִי 
כִּכְלוֹת יֵינִי תֵּרֵד עֵינִי 
פַּלְגֵי מַיִם, פַּלְגֵי מַיִם!

לֶחֶם לָאוֹכֵל אֵיךְ יִטְעַם 
אוֹ אֵיךְ מַאֲכָל אֶל חֵךְ יִנְעַם:
עֵת בַּגְּבִיעִים לִפְנֵי הָעָם 
יֻתַּן מַיִם, יֻתַּן מַיִם!
	כִּכְלוֹת יֵינִי...

מֵי יַם-סוּף בֶּן עַמְרָם הוֹבִישׁ,
וִיאוֹרֵי מִצְרַיִם הִבְאִישׁ,
אָכֵן פִּי זֶה מֹשֶׁה הָאִיש
יַזֵּל מַיִם, יַזֵּל מַיִם!
                 כִּכְלוֹת יֵינִי...

הִנְּנִי רֵעַ לַצְּפַרְדֵּעַ 
עִמּוֹ אֶזְעַק וַאֲשַׁוֵּעַ,
כִּי כָמוֹהוּ פִי יוֹדֵעַ 
שִׁיר הַמַּיִם, שִׁיר הַמַּיִם!
	כִּכְלוֹת יֵינִי...

נָזִיר יִהְיֶה לִפְנֵי מוֹתוֹ,
כִּבְנֵי רֵכָב תִּהְיֶה דָתוֹ:
יִהְיוּ בָנָיו וּבְנֵי בֵיתוֹ
שׁוֹאֲבֵי מַיִם, שׁוֹאֲבֵי מַיִם!
	כִּכְלוֹת יֵינִי...
*******************
הֲשָׁמַעְתָּ אֵיךְ בַּנֶּגֶב
אֶרֶץ מוּל שָׁמַיִם
מִתְפַּלֶּלֶת רֶגֶב-רֶגֶב:
הָבוּ לָנוּ מַיִם!

מַיִם! מַיִם! הָבוּ מַיִם!
כִּי צָמֵאנוּ מַיִם!
כִּי צָמֵאנוּ – מִי יַרְוֵנוּ,
מִי יִתְּנֵנוּ מַיִם!

כִּי צָמֵאתָ גַּם קִוִּיתָ,
רֶגֶב-רִגְבּוֹתַיִם,
עוֹד נַרְוֶךָּ וְרָוִיתָ,
עוֹד נַרְוֶךָּ מַיִם!

מַיִם! מַיִם! הָבוּ מַיִם!
כִּי צָמֵאנוּ מַיִם!
כִּי צָמֵאנוּ – מִי יַרְוֵנוּ,
מִי יִתְּנֵנוּ מַיִם!

עוֹד נַרְוֶךָּ, עוֹד נִבְנֶךָּ,
נֶגֶב, וְנִבְנֵיתָ!
תְּמוֹל נִכְסַפְנוּ עוֹד: אַיֶּךָּ?
וְהַיּוֹם נִגְלֵיתָ!

מַיִם! מַיִם! הָבוּ מַיִם!
כִּי צָמֵאנוּ מַיִם!
כִּי צָמֵאנוּ – מִי יַרְוֵנוּ,
מִי יִתְּנֵנוּ מַיִם!
*******************
הַמַּכַּבִּים הֵן פֹּה כֻּלָּנוּ,
זֶה הַגְּדוּד שָׂגִיא מִכְּבָר.
פֹּה נִלְחַמְנוּ, פֹּה נִצַּחְנוּ,
פֹּה כּוֹחֵנוּ עוֹד יִגְבַּר!

עַמּוּד הָאֵשׁ יֵלֵךְ לְפָנֵינוּ,
וְדֶרֶךְ חֹשֶׁךְ יָאִיר, יַזְהִיר.
עַמּוּד עָנָן מֵאֲחוֹרֵינוּ.
פַּנּוּ דֶּרֶךְ – מַכַּבִּים! (הַמַּכַּבִּים!)
*******************
עֵת יוֹם יָפוּחַ, יֵהוֹם הָרוּחַ
מֵרָחוֹק מִפְרָשׂ מַלְבִּין. 
שָׁם סִירָה תָּשׁוּט וּבָהּ מַלָּח 
אֶת רֹאשׁוֹ עַל בִּרְכָּיו יַרְכִּין. 
נֶאֱלַם הוּא וְנָדַם הוּא
עַל הַחוֹף אֵין אַף אָדָם;
רַק מַלָּח בּוֹדֵד שִׁירֵהוּ שָׁר
יְחִידִי עַל פְּנֵי הַיָּם. 
 
וּבְלֵיל קְסָמִים הַאִם יְכוֹלִים
לְהֵרָדֵם, הַגֵּד, מַלָּח? 
וּבְלֵיל פְּלָאִים הַאִם תָּנוּם
עֵת הַדָּם בְּלִבִּי יִרְתַּח?
אַמִּיץ, חָזָק אַתָּה מַלָּח –
אֹהַב אוֹתְךָ
גַּם אִם פָּזִיז בַּגַּל הִנְּךָ
אֶבְחַר בְּךָ.

הַיּוֹם אַתָּה מַלָּח מִתְעַלֵּס
בְּאַהֲבָה עַל פְּנֵי הַחוֹף,
מָחָר תָּעוּף, תַּפְלִיג מִכָּאן
וְהַכֹּל כַּחֲלוֹם יַחֲלֹף.
כָּמוֹךָ גַּם אֲנִי מַלָּח אָהַבְתִּי,
אֶל חוֹף רָחוֹק 
אֲנִי תָּמִיד שָׁאַפְתִּי,
הַמְתֵּן נָא לִי, מַלָּח!
*******************
זָקָן אָרֹךְ לִי עַד בִּרְכַּיִם
שָׂפָם אָרֹךְ לִי אַמָּתַיִם

הֲיֵשׁ צוֹהֶלֶת וּשְׂמֵחָה
כָּמוֹנִי מַסֵּכָה חָה חָה?
הֲיֵשׁ צוֹהֶלֶת וּשְׂמֵחָה
כָּמוֹנִי מַסֵּכָה?

קַרְנַיִם לִי קַרְנֵי הַתַּיִשׁ
שִׁנַּיִם לִי שִׁנֵּי הַלַּיִשׁ

הֲיֵשׁ צוֹהֶלֶת וּשְׂמֵחָה...

מִלְּפָנַי צַמָּה עִם סֶרֶט
מֵאֲחוֹרַי זָנָב תִּפְאֶרֶת

הֲיֵשׁ צוֹהֶלֶת וּשְׂמֵחָה...
*******************
שִׁיר הַמַּעֲלוֹת:
בְּשׁוּב ה' אֶת-שִׁיבַת צִיּוֹן - הָיִינוּ כְּחֹלְמִים.
אָז יִמָּלֵא שְׂחוֹק פִּינוּ - וּלְשׁוֹנֵנוּ רִנָּה:
אָז יֹאמְרוּ בַגּוֹיִם - הִגְדִּיל ה' לַעֲשׂוֹת עִם-אֵלֶּה.
הִגְדִּיל ה' לַעֲשׂוֹת עִמָּנוּ - הָיִינוּ שְׂמֵחִים.

שׁוּבָה ה' אֶת שְׁבִיתֵנוּ - כַּאֲפִיקִים בַּנֶּגֶב.
הַזֹּרְעִים בְּדִמְעָה - בְּרִנָּה יִקְצֹרוּ.
הָלוֹךְ יֵלֵךְ וּבָכֹה - נֹשֵׂא מֶשֶׁךְ-הַזָּרַע:
בֹּא-יָבֹא בְרִנָּה - נֹשֵׂא אֲלֻמֹּתָיו.
*******************
שִׁיר הַמַּעֲלוֹת לְדָוִד
שָׂמַחְתִּי בְּאֹמְרִים לִי
בֵּית ה' נֵלֵךְ
עֹמְדוֹת הָיוּ רַגְלֵינוּ
בִּשְׁעָרַיִךְ, יְרוּשָׁלִָם.
*******************
שֶׁמֶשׁ תְּלַהֵט חֻמָּהּ
וְקַרְנֶיהָ אוֹרוּ
הַזּוֹרְעִים בְּדִמְעָה
בְּרִנָּה יִקְצֹרוּ
שְׁתֵּי עֵינֶיהָ כַּיּוֹנִים
קוֹמָתָהּ כַּתֹּמֶר
אוֹחֲזָה בַּסַּנְסִנִּים
מֵאֲחוֹרֵי הָעֹמֶר
*******************
שֶׁמֶשׁ תְּלַהֵט חֻמָּהּ
וְקַרְנֶיהָ אוֹרוּ
הַזּוֹרְעִים בְּדִמְעָה
בְּרִנָּה יִקְצֹרוּ
שְׁתֵּי עֵינֶיהָ כַּיּוֹנִים
קוֹמָתָהּ כַּתֹּמֶר
אוֹחֲזָה בַּסַּנְסִנִּים
מֵאֲחוֹרֵי הָעֹמֶר
*******************
אַל נָא תֵּחָתוּ, הִכּוֹנוּ לַמֶּרֶד,
הָנִיפוּ אֶת נֵס הַשִּׁחְרוּר עַל פְּנֵי חֶלֶד.
בַּקְּרָב, עֲמֵלִים מִכָּל אֶרֶץ וְעַם,
בִּקְרָב אַחֲרוֹן זֶה נִכְבֹּשׁ הָעוֹלָם.
יָבוֹא קֵץ לָאֹפֶל, יֵאוֹר הָעוֹלָם!
‏
מִלְּאַנוּ הַמֶּרִי, תִּקֹּד אֵשׁ הַזַּעַם,
חוֹמוֹת הָעַבְדוּת נַבְקִיעַ הַפַּעַם!
הָקִיצָה, הָמוֹן, הִתְלַכֵּד, הֶעָמֵל!
בְּיָד נְטוּיָה צֵא לַקְּרָב בַּתֵּבֵל:
יָבוֹא קֵץ לָאֹפֶל, יֵאוֹר הָעוֹלָם!
*******************
בָּא הַיּוֹם!
בָּא יוֹם נָקָם וְשִׁלּוּמִים חִכִּינוּ לוֹ!
יִשְׂרָאֵל, קוּם וְהִתְנַעֵר
לַמֶּרֶד וְלַקְּרָב הַגָּדוֹל!
בְּזַעַם נִקְמָתֵנוּ הָרֶשַׁע נְמַגֵּרָה
בְּזַעַם נִקְמָתֵנוּ הָרֶשַׁע נְמַגֵּר.
לֹא נָשִׁיב אֶת חַרְבֵּנוּ
עַד נִגְאַל אַדְמָתֵנוּ
לֹא נָשִׁיב אֶת חַרְבֵּנוּ עַד יָבוֹא הַנִּצָּחוֹן!
*******************
הַדֶּרֶךְ לֹא אֵדָעָה,
בְּאֵין לִי מִשְׁעוֹלִים.
בָּדָד אֲנִי אֵתָעָה
בְּחֹרֶב וּטְלָלִים.

עֲדֵי הָעֶרֶב לִי יִפְרֹשׂ
מַרְגּוֹעַ בֵּין הַגִּבְעוֹלִים
וְשִׁיר עַרְשִׂי הָרוּחַ רָן
מֵעַל צוּרֵי הַיְּעֵלִים.
*******************
שְׁמַע אֶת הַשַּׁעַט שֶׁל חֵיל מִתְנַדְּבֵינוּ,
רְאֵה הַיָּדַיִם שֶׁהוּרְמוּ בִּשְׁבוּעָה.
נַבְרִיחַ אוֹיֵב וּמַשְׁחִית מִגְּבוּלֵנוּ,
נֶהְיֶה הַמָּגֵן וְחוֹמַת יְשׁוּעָה.
נִשְׁאַף לְשָׁלוֹם וְיָדֵנוּ מוּשֶׁטֶת
לְכָל מְכַבְּדֵינוּ, לִבְרִית עִם יְדִיד.
שוֹנֵא, הוּא יֵדַע, כִּי זְרוֹעֵנוּ נִחֶתֶת
סַכֵּל מְזִמָּה, שֶׁשְּׁלוֹמֵנוּ תַחְרִיד.

לֹא הֶרֶג אָדָם, כִּי לִחְיוֹת הוּא חֶפְצֵנוּ
עַל פְּנֵי אַדְמָתֵנוּ, תַּחַת שְׁמֵי הַחֵרוּת.
כָּל עֹל נְפוֹצֵץ וְנִזְרֹק בְּיָדֵינוּ.
שְׁבָרָיו אֶל יוֹצְרָיו שׁוֹאֲפֵי הַשִּׁפְלוּת.
לְעוֹלָם בְּנֵי חוֹרִין גַּם נִשָּׂא אֶת לִבֵּנוּ,
עוֹלָם שֶׁל עַמִּים חַיִּים חָפְשִׁיִּים
                                  עַד בְּלִי דַּי.
עָרִיץ וּמְדַכֵּא – הִשָּׁמְרוּ; בְּיָדֵנוּ
עִם דֶּגֶל יְשַׁעְיָהוּ רָם נֵס חַשְׁמוֹנַי!
*******************
מִי יִתְּנֵנִי עוֹף
צִפּוֹר כָּנָף קְטַנָּה
בִּנְדוּדֵי אֵינְסוֹף
נַפְשִׁי מַה מִתְעַנָּה

מִי יִתְּנֵנִי עוֹף
צִפּוֹר כָּנָף קְטַנָּה
אֲשֶׁר בַּקֵּן הַטּוֹב
תָּנוּחַ שַׁאֲנַנָּה

אֲהָה כְּעוֹף נְדוֹד
אָנוּד אֲנִי גַם כֵּן
אַךְ עֵת אִיעַף מְאֹד
לָנוּחַ אֵין לִי קֵן
*******************
עִם שַׁחַר נַשְׁכִּימָה,
עוֹד טַל עַל הַשְּׁבִיל;
עִם שַׁחַר לִנְטֹעַ
נַשְׁכִּימָה בְּגִיל.

נַפְקִידָה בְּחֵיק
אַדְמָתֵנוּ הָרַךְ
כָּל נֶטַע וּנְבָרְכוֹ:
עֲלֵה פֹּה וּצְמַח!

כָּל רֶגֶב וָרֶגֶב
נַשְׁק מַיִם וּנְחַל:
עֲלֵה חֹרֶשׁ יָרֹק
עַל כָּל סֶלַע דַּל!

כֹּה נַעֲבֹד, לֹא נִיעַף
מֵחֲפֹר וּמִשְּׁתֹל,
עַד נַהֲפֹךְ גַּן צֵל פֹּה
כָּל רָמָה שֶׁל חוֹל.

אַשְׁרֵינוּ מַשְׁכִּימֵי
עֲבֹד עִם הַטַּל – 
כָּל נֶטַע שָׁתַלְנוּ:
עֲלֵה פֹּה וּגְדַל!
*******************
עִדְרוּ, עִדְרוּ בְּגִיל
מִסְּבִיב כָּל עֵץ וָשִׂיחַ!
עֲשׂוּ לַמַּיִם שְׁבִיל,
זִרְמָם יַרְוֶה, יַצְמִיחַ.

קִלּוּחַ מֵי בְּרָכָה
יַחְתֹּר עַד שָׁרָשִׁים,
הַשְׁקוּ-נָא בְּשִׂמְחָה
רִגְבֵי עָפָר קָשִׁים.

גָּבוֹהַּ עֵץ יִצְמַח,
יַכֶּה הַשִּׂיחַ שֹׁרֶשׁ,
וּלְבַב אָדָם יִשְׂמַח
בַּיַּעַר וּבַחֹרֶשׁ.

קִלּוּחַ מֵי בְּרָכָה...
*******************
בַּגָּלִיל, כָּאן בְּבֵיתֵנוּ, 
חַג הַיּוֹם, וְרַב הַגִּיל. 
הֵן יָצָאנוּ אֶל שְׂדוֹתֵינוּ, 
וּבִידֵי כָּל אֶחָד שָׁתִיל.

עֲזוּבָה רַבָּה סְבִיבֵנוּ, 
מוּל עֵינֵינוּ אֲבָנִים.
אֵין דָּבָר, עַז רְצוֹנֵנוּ
שָׂדוֹת נַפְרֶה, נִטַּע עֵצִים.

לַגּוֹלָן אָנוּ מִשְׁמֶרֶת, 
מִדְרוֹנֵי בָּשָׁן, דְּעוּ:
אִילָנוֹת רַחֲבֵי צַמֶּרֶת, 
מַעֲרוּמֵיכֶם יְכַסּוּ!

*******************
הָעוֹלָם חַלּוֹן פָּתוּחַ
כָּל מִכְשׁוֹל וּגְבוּל נִמְחַק
הַתִּקְוָה עַל כְּנַף הָרוּחַ
תִּשָּׂאֵנוּ לַמֶּרְחָב.

שְׂמַח בָּחוּר בְּיַלְדוּתֶךָ
מַלְכוּתְךָ בַּכְּפָר, בָּעִיר
צְחוֹק וָזֶמֶר עַל שְׂפָתֶיךָ
רְאֵה מַה טּוֹב לִהְיוֹת צָעִיר.

הַשָּׂדוֹת פָּרְשׂוּ כְּנָפַיִם
לְמֶרְחָק בָּהִיר וְרָם
וּתְכֶלְתָּם שֶׁל הַשָּׁמַיִם
מִתְחָרָה בִּתְכֵלֶת יָם.

צְעָדֵינוּ חִישׁ נָרִימָה
דֶּרֶךְ כְּפָר וְדֶרֶךְ עִיר
כָּל נָתִיב מוֹבִיל קָדִימָה
רְאֵה מַה טּוֹב לִהְיוֹת צָעִיר.
*******************
הוֹלְכִים וּבָאִים אָנוּ, גְּדוּד הַשָּׁלוֹם,
חֵיל-מִלּוּאִים הַמְּגַדֵּעַ בְּאוֹן
אֶת כַּבְלֵי הַגָּלוּת, הָרִפְיוֹן וְהַנְּהִי;
הָבוּ לָנוּ אַדְמַת שְׁמִטָּה,
לַחֲרֹשׁ מֵחָדָשׁ, לְעַבְּדָהּ בְּעִתָּהּ,
כִּי קוֹל אֱלֹהֵינוּ קוֹרֵא שׁוּב: יְהִי!
*******************
רַב לְךָ נְדֹד בַּחֹשֶׁךְ
רַב לְךָ נְדֹד בַּלֵּיל
בְּעֹז קָדִימָה אָח נִצְעָדָה
בְּעֹז וָדַעַת נִגָּאֵל!

אֶל הַמֶּרְחָב פָּרַץ הַנֹּעַר
דַּי לָנוּ בִּשְׁחוֹר הַלֵּיל
בְּרֹאשׁ מוּרָם נִצְעַד קָדִימָה
בִּקְרָב וָדַעַת נִגָּאֵל.
*******************
לָנוּ לֹא נָתַן הָאֵל
קַרְקַע מְשֻׁבַּחַת
וּבְאֶרֶץ יִשְׂרָאֵל
סֶלַע וְקַדַּחַת
יְבֵשָׁה הָאֲדָמָה,
בְּאֵר סְתוּמָה,
מִדְבַּר שְׁמָמָה,
דְּיוּנוֹת חוֹל,
יָם כָּחֹל –
וְזֶה הַכֹּל!

אָח, אָח, אָחָא
רַק אַל פַּחַד
רַק אַל נָא יֵאוּשׁ!
שְׁתֵּי יָדַיִם, שְׁתֵּי רַגְלַיִם
לֵךְ לִקְרַאת כִּבּוּשׁ!
*******************
עֵת נָתַן ה' נִצָּחוֹן בַּקְּרָב
אִישׁ חַלָּשׁ כְּאֶלֶף גִּבּוֹר נֶחְשַׁב
חֶרֶב צַר וְאוֹיֵב כְּקָנֶה נִשְׁבְּרָה
הַצָּרָה חָלְפָה וְעָבְרָה

מִי כָּמוֹךָ פּוֹדֶה
מֶלֶךְ מֵמִית וּמְחַיֶּה
חַיִּים חֵרוּת שָׁלוֹם וְשִׂמְחָה
נָתַן בַּקְּרָב

עַל כֵּן הוֹדוּ לוֹ
עַל כֵּן שַׁבְּחוּ שְׁמוֹ
עַד יַעֲרֹב הַיּוֹם הַגָּדוֹל הַזֶּה
עַל כֵּן שִׁירוּ לוֹ
עַל כֵּן זַמְּרוּ לוֹ
עַד יִפְנֶה הַיּוֹם הַזֶּה

עֵת נָתַן ה'...
*******************
יֵשׁ יָדִיד טוֹב לְכֻלָּנוּ
נִקָּיוֹן הֵן זֶהוּ שְׁמוֹ
הוּא תָּמִיד שׁוֹמֵר אוֹתָנוּ 
אָנוּ, אִם נִשְׁמֹר אוֹתוֹ.

לֹא יִקְרַב אֵלֶיךָ נֶגַע
אִם יָדֶיךָ נְקִיּוֹת.
הַלִּכְלוּךְ מְקוֹר כָּל פֶּגַע
שֹׁרֶשׁ כָּל הַמַּחֲלוֹת.

*******************
לַמֶּרְחַקִּים מַפְלִיגוֹת הַסְּפִינוֹת.
אֶלֶף יָדַיִם פּוֹרְקוֹת וּבוֹנוֹת,
אָנוּ כּוֹבְשִׁים אֶת הַחוֹף וְהַגַּל
אָנוּ בּוֹנִים פֹּה נָמָל פֹּה נָמָל.
 
מֻצָּק הַבֶּטוֹן וּמוּרָם הַמָּנוֹף
סִירוֹת הַמִּטְעָן מַגִּיעוֹת אֶל הַחוֹף
תְּכֵלֶת מִלְּמַטָּה וּתְכֵלֶת מֵעַל,
כָּכָה נִבְנֶה הַנָּמָל הַנָּמָל.
*******************
אֵשׁ עוֹלָה וּמְהַבְהֶבֶת,
רַעַשׁ, הֵד נִלְחָם בְּהֵד,
אִישׁ נִצָּב מוּל הַשַּׁלְהֶבֶת
וּמֵנִיף פַּטִּישׁ כָּבֵד

אַךְ, הַנֶּפֶשׁ, מַה נּוּגָה אַתְּ,
מֶה עָיַפְתָּ רֹאשׁ שֵׂיבָה,
לִמְנוּחָה מִתְגַּעְגַּעַת
גַּם הַיָּד הָעֲיֵפָה.

אַךְ גִּצִּים עָפִים בָּרוּחַ
וְאִתָּם – שִׁיר הַנַּפָּח:
כָּל עוֹד כּוֹחַ, לֹא נָנוּחַ
וְהַלַּהַב לֹא יִדְעַךְ.

אִם אֶפֹּל – אֲנִי אֶפֹּלָה
וּמְלַאכְתִּי לֹא תַּחֲרִישׁ,
בֵּן יָבוֹא, יִתֵּן יָדוֹ לָהּ
וְיָנִיף אֶת הַפַּטִּישׁ.

הוּא יִהְיֶה לִי הַמְּנַצֵּחַ
הוּא יִקְרָא אֵלַי: "אָבִי!"
אוֹר גָּדוֹל וָטוֹב זוֹרֵחַ
בָּעוֹלָם וּבִלְבָבִי.
*******************
נִשְׁקֵנוּ עָלוּם וְיָקָר.
לֹא תִּשְׁזְפֶנּוּ עֵין זָר –
בַּקְּרָב יַכִּירֵהוּ הַצָּר.

נִשְׁקֵנוּ בִּכְאֵב מְחֻשָּׁק,
לְמַעַן הַפְּדוּת הוּא נִזְעָק –
וְעֹז בְּיָדֵינוּ יִיצַק.

נִשְׁקֵנוּ אַמִּיץ וְטָהוֹר
מוּל אֵיבָה, מְזִמּוֹת וּמָגוֹר –
מַשְׂאַת נַפְשֵׁנוּ יִנְצֹר.
*******************
מִי בָּאֵשׁ יַעֲמֹד, מִי בַּחֶרֶב,
מִי בַּמַּיִם יֵלֵךְ עַד צַוָּאר?
מִי כָּמוֹךָ, מֵעֶרֶב עַד עֶרֶב
יְכַתֵּף מִטְעָנִים, הַסַּוָּר!

"וִירָה! מַיְנָה!"
הָבוּ זֶמֶר לַמָּנוֹף!
"וִירָה מַיְנָה"
כִּי הַזֶּמֶר טוֹב!
הַי, הַי,
לְהָרִים, לְהָרִים!
הַי, הַי,
סַוָּרִים!

אִם עַל מֵזַח פָּרַקְנוּ אָרִיחַ,
אִם בַּמַּיִם סַלּוֹנוּ הַשְּׁבִיל,
עוֹד נָסֹל נְתִיבוֹת לַמָּשִׁיחַ,
עוֹד נִפְרֹק אֲזִקַּיִם וּשְׁבִי!

"וִירָה! מַיְנָה!"...

יַבָּשׁוֹת וְיַמִּים אַתְּ נוֹדֶדֶת,
יַבָּשׁוֹת וְיַמִּים תַּעַבְרִי;
אַךְ לָשֵׂאת מִטְעָנִים לַמּוֹלֶדֶת
עוֹד תָּשׁוּבִי, הַיָּד הָעִבְרִית!

"וִירָה! מַיְנָה!"...
*******************
קָדִימָה, וְאַל שְׁכֹחַ!
כּוֹחֵנוּ בַּמֶּה גָּדוֹל?
לִכּוּד, רַק בּוֹ הַכּוֹחַ!
קָדִימָה, וְאַל שְׁכֹחַ!
הַסּוֹלִידָרִיּוּת!

הֵן אֲנַחְנוּ כָּאן כֻּלָּנוּ,
אֵין זֶה אֶלָּא יוֹם רָגִיל,
בּוֹ עָמָל כָּל הַשָּׁבוּעַ
אֶת דָּמֵנוּ עוֹד יַרְעִיל.

קָדִימָה...

עֵת נִרְאֶה אֶת אוֹר הַשֶּׁמֶשׁ
בָּרְחוֹב וּבַשָּׂדֶה –
כְּלוּם חֲלוֹם חָלַמְנוּ אֶמֶשׁ
לָנוּ הָעוֹלָם הַזֶּה?

קָדִימָה...

אַךְ בְּבוֹא הַיּוֹם נוֹפִיעַ,
שִׁירֵנוּ אָז לָרְחוֹב יִרְעַם
כִּי לַחֹפֶשׁ אָז נָרִיעַ
בַּסָּךְ כֻּלָּנוּ לְעוֹלָם.
              
קָדִימָה, וְאַל שְׁכֹחַ!
שָׂדֶה, רְחוֹב לְמִי הִנָּם?
קָדִימָה, וְאַל שְׁכֹחַ!
רְחוֹבֵנוּ - הָרְחוֹב
וְעוֹלָמֵנוּ – הָעוֹלָם!
*******************
לָנוּ קוֹרְאִים הַמִּשְׁעוֹל וְהָרוּחַ,
מִסְתּוֹר בֶּהָרִים,
מֶרְחַב הַמִּדְבָּר.
לַיְלָה וָיוֹם לֹא נִשְׁקֹט, לֹא נָנוּחַ –
נָשׁוּט בַּכְּפָרִים,
נִבְלֹשׁ עִקְּבוֹת-צָר...

לָנוּ קוֹסְמִים הַחֶדְוָה שֶׁל הַדֶּרֶךְ,
צוּק מִתְנַשֵּׂא,
אִילָן וְטִירָה.
לְיַד מַעְיָן חֲרִישִׁי נִכְרַע בֶּרֶךְ –
מִיָּד שׁוּב נֵצֵא
לַמַּסָּע בְּשִׁירָה.
*******************
אַרְצֵנוּ אֶרֶץ סִין
רַבַּת הָאוֹכְלוּסִין
וּמְגַדְּלִים בָּהּ רַק תֵּה וָאֹרֶז.
שָׁם לְכָל אִכָּר
אֲדָמָה – חֲצִי הֶקְטָר,
דַּלּוּת וָעֹנִי חַיִּים שָׁם מִילְיוֹנִים.

הַסִּינִי הוּא יָכוֹל
רַק אֹרֶז לֶאֱכֹל
וְתֵה לִשְׁתֹּת עִם זְנַב דָּג מָלוּחַ.
מַאֲכָל טָעִים – 
שַׁבְּלוּל עִם צְפַרְדְּעִים
וּפַת נְסֹרֶת בִּשְׁנַת בַּצֹּרֶת.
*******************
לַדֶּרֶךְ סַפָּן, הַיָּם לְפָנֶיךָ,
הָרוּחַ עַל הַמַּיִם קָם.
אִם לֹא יִבְגֹּד לִבֶּךָ
עַד נֶצַח לֹא יִבְגֹּד בְּךָ הַיָּם.

עֹגֶן הָרֵם,
הֶגֶה כַּוֵּן,
עֹגֶן הָרֵם,
וּפְתַח, וּפְתַח בְּשִׁיר הַסַּפָּנִים:
הָלְכָה סְפִינָתִי בְּלַיְלָה כָּחֹל,
הוֹבִילָה אוֹתִי לַיָּם הַגָּדוֹל,
הַיָּם הוּא רָחָב, גַּלִּים וְעָנָן
הַדֶּרֶךְ עוֹד רַב, רַב, רַב, הָלְאָה סַפָּן.

סוּפוֹת כְּבָר הָיוּ וְשֶׁבַע תַּחְזֹרְנָה
אַתָּה עַל הַמִּשְׁמֶרֶת קָם,
אַמִּיץ הֱיֵה וּזְכֹר נָא,
כִּי אֶת הָאַמִּיצִים אוֹהֵב הַיָּם.

עֹגֶן הָרֵם...
*******************
נַעֲמֹד בַּתּוֹר
מִפָּנִים וּמֵאָחוֹר
נִסְתַּדֵּר לְפִי הַכֶּרֶס
וְנָשִׁיר לָנוּ שִׁיר עֶרֶשׂ

בּוּם, בּוּם, בּוּם...

חַשְׁוָתָנָא שְׁמִי,
וּמָחוּטָא זֶה אֲנִי.
חַשְׁוָתָנָא וּמָחוּטָא
מְלַמְדִּים גַּם אֶת מַזְמוּטָא.

בּוֹם-בּוֹם-בּוֹם...

קוּרְקְבָנָא שְׁמִי
וכַרְכַּשְׁתָּא זֶה אֲנִי
קוּרְקְבָנָא וְכַרְכַּשְׁתָּא
לַקָּהָל אוֹמְרִים "טָפַשְׁתָּ"

בּוּם-בּוּם-בּוּם...

אֲחַשְׁוֵרוֹשׁ תִּינוֹק
מְסַדֵּר לוֹ פַיְב אוֹקְלוֹק
וְשׁוֹתֶה לוֹ שָׁם לְמַטָּה
עִם הָמָן וְעִם וַיְזָתָא

בּוּם, בּוּם, בּוּם...

וּכְטוּב לִבּוֹ
אֲחַשְׁוֵרוֹשׁ אָמַר לִי: בּוֹא
בּוֹא חֲבִיבָהלֶ'ה כַּרְכַּשְׁתִּי
וְתֹאמַר לַגְּבֶרֶת וַשְׁתִּי

בּוּם, בּוּם, בּוּם...

שֶׁתָּאִיר פָּנִים
שֶׁתַּרְאֶה לַמֻּזְמָנִים
לְכֻלָּנוּ סָאוָוה, סָאוָוה
אֶת שִׂמְלַת אִמֵּנוּ חַוָּה.

בּוּם, בּוּם, בּוּם...

גַּלִּי, גַּלּי, גַּל
זֶה הָיָה אֶחָד סְקַנְדָּל –
וַשְׁתִּי מֵחַדְרָהּ יָרָדָה
וְסִדְּרָה לוֹ עַד דְּלֹא יָדַע.

בּוּם, בּוּם, בּוּם...

הִיא אָמְרָה לוֹ כָּךְ:
אוֹיָה תֶּרַח מְתֹרָח
עַד מָתַי תִּשְׁתֶּה קוֹנְיָאקִים
עִם אוֹתָם הַפַּסְקוּנְדְּיָאקִים.

בּוּם, בּוּם, בּוּם...

אֲחַשְׁוֵרוֹשׁ מוּבָן
נַעֲשָׂה שָׁחֹר לָבָן,
חֲמָתוֹ עוֹד לֹא שָׁכָכָה
וְאֶצְלוֹ בַּבֶּטֶן כָּכָה.

בּוּם, בּוּם, בּוּם...

אָז בָּא מָרְדְּכַי
וְאָמַר לַמֶּלֶךְ: דַּי,
בְּאֶסְתֵּר עֵינֶיךָ שִׂימָה
אֵין לָהּ אַבָּא, אֵין לָהּ אִמָּא.

יֵשׁ לָהּ - בּוּם, בּוּם, בּוּם...

וּמֵאָז - הוּשׁ, הוּשׁ
חַג מֵהוֹדוּ וְעַד כּוּשׁ.
וּפְקִידֵי שׁוּשַׁן יִפְקֹדוּ
לַעֲשׂוֹת מִכּוּשׁ עַד הוֹדוּ.

בּוּם, בּוּם, בּוּם...

*******************
כָּחֹל יָם הַמַּיִם,
נָאוָה יְרוּשָׁלַיִם
אוֹרִים הַשָּׁמַיִם
עַל נֶגֶב וְגָלִיל.

הַשֶּׁמֶשׁ אוֹרִי לָנוּ, אוֹרִי,
הַמַּחְרֵשָׁה עִבְרִי, עֲבֹרִי,
חִרְשִׁי בַּתֶּלֶם וַחֲזֹרִי
עַד לַיְלָה, לֵיל יַאֲפִיל.

שִׁיר, שִׁיר, עֲלֵה נָא,
בַּפַּטִּישִׁים נַגֵּן, נַגֵּנָה,
בַּמַּחְרֵשׁוֹת רַנֵּנָה,
הַשִּׁיר לֹא תַּם, 
הוּא רַק מַתְחִיל.
*******************
מִי אִישׁ הַיּוֹדֵעַ
אֶת שִׁיר הָעֲבוֹדָה?
יִצְטָרֵף אֵלֵינוּ
וּנְזַמֵּר לִכְבוֹדָהּ.

שֶׁבַח לַיָּד!
שֶׁבַח לַיָּד
הָעוֹבֶדֶת הֶחָרוּצָה.
*******************
מִי יַצִּילֵנוּ מֵרָעָב?
מִי יַאֲכִילֵנוּ לֶחֶם רַב?
מִי יַאֲכִילֵנוּ לֶחֶם רַב?
וּמִי יַשְׁקֵנוּ כּוֹס חָלָב?
	
	לְמִי תּוֹדָה, לְמִי בְּרָכָה?
	לָעֲבוֹדָה וְלַמְּלָאכָה!

מִי יִתֵּן לָנוּ כְּסוּת בַּקֹּר?
וּמִי בַּחֹשֶׁךְ יִתֵּן אוֹר?
וּמִי בַּחֹשֶׁךְ יִתֵּן אוֹר?
מִי יַעַל מַיִם מִן הַבּוֹר? 
	
	לְמִי תּוֹדָה, לְמִי בְּרָכָה?
	לָעֲבוֹדָה וְלַמְּלָאכָה!

וּמִי נָטַע עֵצִים בַּגַּן,
לִפְרִי וּלְצֵל, כָּל מִין וָזַן,
לִפְרִי וּלְצֵל, כָּל מִין וָזַן
וּבַשָּׂדוֹת זָרַע דָּגָן?

	לְמִי תּוֹדָה, לְמִי בְּרָכָה?
	לָעֲבוֹדָה וְלַמְּלָאכָה!

מִי הֵכִין לָנוּ פִּנַּת גַּג,
גָּדֵר לַגַּן, לַכֶּרֶם סְיָג,
וּמִי טָרַח וּמִי דָּאַג
לִכְבוֹד שַׁבָּת, לִכְבוֹד הֶחָג?

	לְמִי תּוֹדָה, לְמִי בְּרָכָה?
	לָעֲבוֹדָה וְלַמְּלָאכָה!

עַל כֵּן נַעֲבֹד, עַל כֵּן נַעֲמֹל
תָּמִיד, בְּכָל יְמֵי הַחוֹל.
כָּבֵד הָעֹל, נָעִים הָעֹל!
וּבְעֵת הַפְּנַאי נָשִׁיר בְּקוֹל

	שִׁירֵי תּוֹדָה, שִׁירֵי בְּרָכָה
	לָעֲבוֹדָה וְלַמְּלָאכָה!
*******************
מִי יַצִּילֵנוּ מֵרָעָב?
מִי יַאֲכִילֵנוּ לֶחֶם רַב?
מִי יַאֲכִילֵנוּ לֶחֶם רַב?
וּמִי יַשְׁקֵנוּ כּוֹס חָלָב?
	
	לְמִי תּוֹדָה, לְמִי בְּרָכָה?
	לָעֲבוֹדָה וְלַמְּלָאכָה!

מִי יִתֵּן לָנוּ כְּסוּת בַּקֹּר?
וּמִי בַּחֹשֶׁךְ יִתֵּן אוֹר?
וּמִי בַּחֹשֶׁךְ יִתֵּן אוֹר?
מִי יַעַל מַיִם מִן הַבּוֹר? 
	
	לְמִי תּוֹדָה, לְמִי בְּרָכָה?
	לָעֲבוֹדָה וְלַמְּלָאכָה!

וּמִי נָטַע עֵצִים בַּגַּן,
לִפְרִי וּלְצֵל, כָּל מִין וָזַן,
לִפְרִי וּלְצֵל, כָּל מִין וָזַן
וּבַשָּׂדוֹת זָרַע דָּגָן?

	לְמִי תּוֹדָה, לְמִי בְּרָכָה?
	לָעֲבוֹדָה וְלַמְּלָאכָה!

מִי הֵכִין לָנוּ פִּנַּת גַּג,
גָּדֵר לַגַּן, לַכֶּרֶם סְיָג,
וּמִי טָרַח וּמִי דָּאַג
לִכְבוֹד שַׁבָּת, לִכְבוֹד הֶחָג?

	לְמִי תּוֹדָה, לְמִי בְּרָכָה?
	לָעֲבוֹדָה וְלַמְּלָאכָה!

עַל כֵּן נַעֲבֹד, עַל כֵּן נַעֲמֹל
תָּמִיד, בְּכָל יְמֵי הַחוֹל.
כָּבֵד הָעֹל, נָעִים הָעֹל!
וּבְעֵת הַפְּנַאי נָשִׁיר בְּקוֹל

	שִׁירֵי תּוֹדָה, שִׁירֵי בְּרָכָה
	לָעֲבוֹדָה וְלַמְּלָאכָה!
*******************
אַרְבָּעָה לִי גַּלְגַּלִּים
עֲגֻלִּים, מִתְגַּלְגְּלִים
גִּיל-גַּל, גִּיל-גַּל גַּלְגַּלַּי
גַּלְגַּלַּי שֶׁלִּי קַלַּי
גִּיל-גַּל, גִּיל-גַּל גַּלְגַּלַּי
עַד בְּלִי דַּי!

שְׁנֵי סוּסִים לִי אַבִּירִים
דַּהֲרָנִים לִי כַּבִּירִים
סוּס-סוּס-סוּס סוּסַי
גַּלְגַּלַּי שֶׁלִּי קַלַּי
גִּיל-גַּל, גִּיל-גַּל גַּלְגַּלַּי
עַד בְּלִי דַּי!

וְהַדּוּכָן מוּכָן
וּבַיָּד שׁוֹט לִי אֶחָד –
וִיּוֹ!
*******************
דֶּרֶךְ פַּנּוּ, הִנֵּה בָּאנוּ –
קוֹל הֲמוֹן חוֹגֵג כֻּלָּנוּ.
חַג הַיּוֹם לִפְרִי-הָאָרֶץ,
גַּן וָכֶרֶם וְשָׂדוֹת.

מְלוֹא הַסַּל הֲלוֹם הֵבֵאנוּ –
מְלוֹא הַטֶּנֶא בִּכּוּרֵינוּ.
סַל וָטֶנֶא פְּרִי-הָאָרֶץ
נְעַטְּרֵם כָּבוֹד.

זֶה סַלֵּנוּ וְנַנְוֵהוּ,
זֶה טַנְאֵנוּ וְנַעַטְרֵהוּ,
זֶה סַלֵּנוּ, זֶה טַנְאֵנוּ
בִּכּוּרֵי-שָׂדֶה.
*******************
דֶּרֶךְ פַּנּוּ, הִנֵּה בָּאנוּ –
קוֹל הָמוֹן חוֹגֵג כֻּלָּנוּ.
חַג הַיּוֹם לִפְרִי-הָאָרֶץ,
גַּן וָכֶרֶם וְשָׂדוֹת.

מְלוֹא הַסַּל הֲלוֹם הֵבֵאנוּ –
מְלוֹא הַטֶּנֶא בִּכּוּרֵינוּ.
סַל וָטֶנֶא פְּרִי-הָאָרֶץ
נְעַטְּרֵם כָּבוֹד.

זֶה סַלֵּנוּ וְנַנְוֵהוּ,
זֶה טַנְאֵנוּ וּנַעַטְרֵהוּ,
זֶה סַלֵּנוּ, זֶה טַנְאֵנוּ
בִּכּוּרֵי-שָׂדֶה.
*******************
עֶרֶב כְּבָר גָּלַשׁ מֵהַר,
יוֹם אָבִיב חָלַף, עָבַר.
מִמְּדוּרוֹת עוֹלֶה, מֵרִיעַ, הַי-הַי
שִׁיר הָעֶלֶם הַקּוֹרֵא: הַי-הַי...

רוּחַ בַּשָּׂדוֹת נוֹשֵׁב,
שִׁבֳּלֵינוּ מְלַטֵּף.
עַל הַמַּיִם שֶׁבַּנַּחַל, הוֹ-הוֹ,
יַעֲלֶה נָא וְיָבוֹא, הוֹ-הוֹ...

יְשַׁקְשֵׁק גַּלִּים בְּרֹן,
עֲדֵי זֶמֶר אַחֲרוֹן.
וְיַמְתִּיק סוֹדוֹת לַלַּיִל, הוֹ-הוֹ
נֶפֶשׁ עֶלֶם כְּמֵהָה, הוֹ-הוֹ...
*******************
אַתְּ עוֹלָה מִשְׁעוֹלֵךְ, יְעֵלָה חַכְלִילִית
טְלוּלָה מִטְּלָלִים וְלֵילִית.
וְאוּלַי בִּגְלָלֵךְ אֲהֵבוּנִי רֵעַי,
שֶׁהָיִית לִי כַּלָּה לְתָמִיד.

רוּחַ גֶּבַע, רֵיחַ אֹרֶן לָךְ אָבִיא
וּבַלַּיְלָה עַל הַגֹּרֶן נַאֲבִיב.

שִׁיר אָשִׁיר לָךְ,
שִׁיר צָנוּעַ, שִׁיר
הַחוֹלְמִים עַל נִיר זָרוּעַ וְקָצִיר,
הַנּוֹשְׂאִים לָאוֹר עֵינַיִם וְלֵבָב
וְנַפְשָׁם כְּרוּחַ לַיִל בַּמֶּרְחָב.

שִׁיר אָשִׁיר לָךְ,
שִׁיר הָעֶלֶם שֶׁאָהַבְתְּ,
שֶׁהֵבִיא לָךְ מִן הַתֶּלֶם אֶת יָדָיו;
שְׁתֵּי יָדַיִם כּוֹאֲבוֹת מִכְּנַעַן
שֶׁטָּרְחוּ בֵּין רְחוֹבוֹת וְנַעַן.

שִׁיר אָשִׁיר לָךְ, שִׁיר.
*******************
זֶה הַזְּמַן עָשָׂה אֱלוֹהַּ
בּוֹ נָגִילָה וְנִשְׂמַח
יֶשַׁע לָנוּ מִגָּבוֹהַּ
בְּאַרְצֵנוּ פֹּה זָרַח.
עֵמֶק יִזְרְעֶאל טוֹב נוֹף הוּא
הוּא נִגְאָל, הֶאָח, הֶאָח!
בַּר וָפֶרִי יַעֲטֹף הוּא
אָנוּ בּוֹ עִמּוֹ נִפְרַח.

תַּחַת הַר וְהַר גִּלְבּוֹעַ
בְּנֵי "אַל טַל וְאַל מָטָר"
בָּאוּ חֲלוּצִים לִזְרֹעַ
נָבוּ, נָאווּ גַּיְא וָהַר.
יַד חָלוּץ, אִם רַק עָמָלָה
יַד הָעָם זֶה בֶּן אַל מוֹת.
אֲדָמָה אֲשֶׁר קֻלָּלָה
הִיא בְּרָכָה וּשְׂדֵה תְּרוּמוֹת.

מַה יִּשְׂגֶּה עוֹד כָּל הַשֶּׁטַח
עַם גָּדוֹל יָבוֹא לִירֹשׁ
יַעַל, יֵשֵׁב פֹּה לָבֶטַח,
עֹז לָבוֹשׁ, פָּרוֹץ, כָּבוֹשׁ!
אָח, אַשְׁרֵי יוֹשְׁבֵי בֵּיתֶךָ
הַלְּאֻמִּי, הָעָם הַנָּד!
עִם אוֹתֶךָ, עִם אֵתֶךָ
הֵנָּה בּוֹא לִחְיוֹת עַד עַד!
*******************
בָּאָה מְנוּחָה לַיָּגֵעַ
וּמַרְגּוֹעַ לֶעָמֵל.
לַיְלָה חִוֵּר מִשְׂתָּרֵעַ
עַל שְׂדוֹת עֵמֶק יִזְרְעֶאל.
טַל מִלְּמַטָּה וּלְבָנָה מֵעַל,
מִבֵּית אַלְפָא עַד נַהֲלָל.

מַה, מַה לַּיְלָה מִלֵּיל?
דְּמָמָה בְּיִזְרְעֶאל.
נוּמָה עֵמֶק, אֶרֶץ תִּפְאֶרֶת, 
אָנוּ לְךָ מִשְׁמֶרֶת.

יָם הַדָּגָן מִתְנוֹעֵעַ,
שִׁיר הָעֵדֶר מְצַלְצֵל,
זוֹהִי אַרְצִי וּשְׂדוֹתֶיהָ,
זֶהוּ עֵמֶק יִזְרְעֶאל.
תְּבֹרַךְ אַרְצִי וְתִתְהַלַּל
מִבֵּית אַלְפָא עַד נַהֲלָל.

מַה, מַה לַּיְלָה מִלֵּיל?...

אֹפֶל בְּהַר הַגִּלְבּוֹעַ,
סוּס דּוֹהֵר מִצֵּל אֶל צֵל.
קוֹל זְעָקָה עָף גָּבוֹהַּ,
מִשְּׂדוֹת עֵמֶק יִזְרְעֶאל.
מִי יָרָה וּמִי זֶה שָׁם נָפַל
בֵּין בֵּית אַלְפָא וְנַהֲלָל?

מַה, מַה לַּיְלָה מִלֵּיל?...
*******************
נוּמָה נוּמָה רֹאשׁ יָגֵעַ
רֹאשׁ נִלְהָב, סָעוּר וָשָׂב
עוֹד אַתָּה חוֹתֵר כָּמֵהַּ
וְהִנֵּה נָדַם הַקְּרָב

כָּךְ נִרְדַּמְתָּ אָב כַּיֶּלֶד
אַחֲרוֹן מִשְׂחָק כִּי תַּם
לְמוּד אַכְזָב
אַךְ צְמוּד תּוֹחֶלֶת
לֵב הוֹמֶה, רַגָּז וָתָם

שָׂשׂ לְכָל מֻפְלָא תָּמוּהַּ
דַּל מִמַּעַשׂ וְנֶחֱשָׁל
שִׁיר אָהַבְתָּ, שַׁעֲשׁוּעַ
הֶחָזוֹן וְהַמָּשָׁל

עַז כַּיֶּלֶד מִי יִתְּנֶךָ
לְעֵינַי לוּ יוֹם אֶחָד
וְאֶרְחָמְךָ וַאֲיַשְׁנֶךָ
בְּשִׁיר עֶרֶשׂ לַעֲדֵי עַד


*******************
‏נֹעַר כָּל עַם וָאָרֶץ 
לָנוּ יֵשׁ מַחְשָׁבָה אֲחִידָה 
שׁוּב נִסְתֹּם אֶת הַפֶּרֶץ
שֶׁנִּבְעָה בֵּין אֻמָּה לַשְּׁנִיָּה.
בּוֹאוּ אֶל שׁוּרוֹתֵינוּ,
יָד שַׁלְּבוּ בְּיָדֵינוּ
נֹעַר בֶּן דַּעַת
צַעַד בְּצַעַד יַחַד לַמַּטָּרָה.
‏
קוּם וְשִׁיר הַנֹּעַר 
שִׁיר הָאַחֲוָה, אַחֲוָה, אַחֲוָה!
בֶּן אַלְמָוֶת הוּא שִׁירֵנוּ –
לֹא יִגְוַע, לֹא יִגְוַע, לֹא יִגְוַע!
אָז יַאֲזִין
לְשִׁירָתֵנוּ זוֹ הָעוֹלָם כֻּלּוֹ, 
‏קוּם וְשִׁיר הַנֹּעַר 
שִׁיר הָאַחֲוָה, אַחֲוָה, אַחֲוָה!
*******************
בְּסִמְטָה אֲפֵלָה וְאִלֶּמֶת
הִתְיַפְּחוּ יַחְפָנִים בְּשִׁירָה,
אַךְ נַפְשֵׁנוּ הַנֶּפֶשׁ אִלֶּמֶת
וְהַלֵּב בְּתוֹכֵנוּ כֹּה רַע.

בֶּעָבָר לֹא מִכְּבָר הֵן הָיִינוּ
זֻהֲמַת הַשְּׁוָקִים, הָרְחוֹבוֹת.
שֹׁד וָשֶׁבֶר הָיוּ אָז אָבִינוּ
וּבֵיתֵנוּ סַפְסָל בַּשְּׂדֵרוֹת.

וְהַלֵּב מְיֻתָּם וְקוֹדֵחַ
וּבוֹכֶה כְּזָמִיר עֲרִירִי
עַל שְׁנוֹת נֹעַר יָפוֹת שֶׁל פּוֹחֵחַ
שֶׁנָּבְלוּ בְּמַרְתֵּף אַפְלוּלִי.
*******************
בֶּעָבָר לֹא מִכְּבָר הֵן הָיִינוּ
זֻהֲמַת הַשְּׁוָקִים, הָרְחוֹבוֹת.
שֹׁד וָשֶׁבֶר הָיוּ אָז אָבִינוּ
וּבֵיתֵנוּ סַפְסָל בַּשְּׂדֵרוֹת.

הַאֲזִינָה יַחְפָן – הֲלָנֶצַח
הֲלָנֶצַח תָּנוּעַ נִדָּח?
הֲלָעַד בִּגְנֵבָה וּבְרֶצַח,
בְּלִי יָדִיד, מִבְּלִי אֵם וּבְלִי אָח?
*******************
לָמָּה, פַּעֲמוֹנִים, תִּרְעָמוּ?
רַב לָכֶם! רַבּוֹת הָמָמוּ
צְלִילֵיכֶם – רֶתֶת וּפַחַד
אֶת חַיֵּי הָעָם.

עוֹד הַיּוֹם נִזְכֹּר בְּרֶטֶט
מַמְלָכוֹת שֶׁל דָּת שַׁלֶּטֶת
שֶׁעָרְכוּ לִכְבוֹד שָׁמַיִם
מוֹקְדֵי אֵשׁ וָדָם. 
‏
תִּקְרְאוּ תַּלְיָן לַטֶּבַח
לְעַנּוֹת כָּל בַּעַל מֹחַ
לְהַתִּיז כָּל רֹאשׁ בְּטֶרֶם	
לַעֲנוֹת הִסְכִּים.

מְלֹא תֵּבֵל זוֹ הַנִּרְחָבֶת
לְיַשֵּׁן בְּשִׁיר הַמָּוֶת
וּלְכַסּוֹת בִּשְחֹר הַבֶּגֶד
שֶׁל הַיֵּשׁוּעִים.

פַּעֲמוֹן חָדָשׁ יָצַרְתִּי
עַם עוֹבֵד בּוֹ הֵעַרְתִּי
לֹא בַּכְּנֵסִיוֹת – בָּרָמָה
לִי אוֹתוֹ אָשִׂים.

לֹא יַבְהִיל כִּי אִם בְּנַחַת
יְעוֹרֵר תֵּבֵל נִדַּחַת,
וְיִפְעַם בְּאוֹן וְאֹמֶץ:
"עוּרוּ לְחַיִּים!"
*******************
עַיִט עַל שְׂדוֹתֵינוּ
בִּבְשָׂרֵנוּ צִפָּרְנָיו.
קוּמוּ קוּמוּ, בַּחוּרֵינוּ,
קוּמוּ צְאוּ לִשְׂדֵה הַקְּרָב.

דָּם שָׁפוּךְ כַּמַּיִם,
עֶלְבּוֹנוֹת אָדָם וָעַם;
עוֹד נִקּוֹמָה שִׁבְעָתַיִם
וְקָדוֹשׁ הוּא הַנָּקָם.

עוֹד נָכוֹנָה לָנוּ
עֵת יָגוֹן וּשְׁכוֹל וּכְאֵב,
אַךְ נִזְכֶּה לִרְאוֹת כֻּלָּנוּ
בְּמַפֹּלֶת הָאוֹיֵב.

וּבִנְפֹל אוֹיְבֵנוּ
מַפַּלְתּוֹ לְדֵרָאוֹן,
אוֹר גָּדוֹל יִזְרַח עָלֵינוּ,
אוֹר הַפְּדוּת וְהֶחָזוֹן.
*******************
אַל נָא תֹּאמַר: הִנֵּה דַּרְכִּי הָאַחֲרוֹנָה,
אֶת אוֹר הַיּוֹם הִסְתִּירוּ שְׁמֵי הָעֲנָנָה.
זֶה יוֹם נִכְסַפְנוּ לוֹ עוֹד יַעַל וְיָבוֹא,
וּמִצְעָדֵנוּ עוֹד יַרְעִים: אֲנַחְנוּ פֹּה!

מֵאֶרֶץ הַתָּמָר עַד יַרְכְּתֵי כְּפוֹרִים
אֲנַחְנוּ פֹּה בְּמַכְאוֹבוֹת וְיִסּוּרִים
וּבַאֲשֶׁר טִפַּת דָּמֵנוּ שָׁם נִגְּרָה
הֲלֹא יָנוּב עוֹד עֹז רוּחֵנוּ בִּגְבוּרָה.

עַמּוּד הַשַּׁחַר עַל יוֹמֵנוּ אוֹר יָהֵל.
עִם הַצּוֹרֵר יַחֲלֹף תְּמוֹלֵנוּ כְּמוֹ צֵל.
אַךְ אִם חָלִילָה יְאַחֵר לָבוֹא הָאוֹר
כְּמוֹ סִיסְמָה יְהֵא הַשִּׁיר מִדּוֹר לְדוֹר.

בִּכְתַב הַדָּם וְהָעוֹפֶרֶת הוּא נִכְתַּב;
הוּא לֹא שִׁירַת צִפּוֹר הַדְּרוֹר וְהַמֶּרְחָב,
כִּי בֵּין קִירוֹת נוֹפְלִים שָׁרוּהוּ כָּל הָעָם,
יַחְדָּיו שָׁרוּהוּ וְנאַגאַנִים בְּיָדָם.

עַל כֵּן אַל נָא תֹּאמַר: דַּרְכִּי הָאַחֲרוֹנָה
אֶת אוֹר הַיּוֹם הִסְתִּירוּ שְׁמֵי הָעֲנָנָה.
זֶה יוֹם נִכְסַפְנוּ לוֹ עוֹד יַעַל וְיָבוֹא,
וּמִצְעָדֵנוּ עוֹד יַרְעִים: אֲנַחְנוּ פֹּה!
*******************
מִסְתּוֹבֵב בָּחוּר צָעִיר לְיַד פִּשְׁפָּשׁ
אוֹת כָּבוֹד תָּלוּי לוֹ עַל גַּבֵּי הַדַּשׁ.
הַבָּחוּר הוֹלֵךְ וְשָׁר מִזְמוֹר נָאֶה
לִפְגִישָׁה אֶת חֶמְדָּתוֹ הִנּוֹ קוֹרֵא.

מַה נָּעִים בְּעֶרֶב זֶה טַיֵּל אִתָּהּ
לָהּ בִּלְבַד לָשִׁיר מִזְמוֹר בְּקוֹל שִׂמְחָה.
הוּא מִלִּים רַכּוֹת כָּל-כָּךְ הִשְׁמִיעַ לָהּ
עַד מֵהֶן עָלֶיהָ הִסְתַּחְרֵר רֹאשָׁהּ.

עַד הַבֹּקֶר תִּשָּׁאֵר יַחְדָּיו אִתּוֹ
נְשִׁיקָה זוֹ רִאשׁוֹנָה תִּהְיֶה שֶׁלּוֹ
וּבִזְמַן שֶׁיִּפָּרְדוּ תֹּאמַר אָמוֹר
הִיא רוֹצָה לְהִתְחַתֵּן עִם הַגִּבּוֹר.
*******************
אִם בָּאֹהֶל תֵּשֵׁב אוֹ תִּשְׁכַּב בָּעֶמְדָּה,
אִם תֵּצֵא לִקְרָבוֹת עַד אוֹר שַׁחַר –
עוֹד תָּבוֹא, יְדִידִי, וְתֹאמַר לִי תּוֹדָה –
שֶׁהָיָה לְךָ עֶרֶב שֶׁל נַחַת.

אַחֲרֵי הַפְּגִישָׁה עִם עַבְּדְאַלְלָה,
עֵת הַהוּא בַּמְּרוֹמִים כְּבָר יִשְׁכֹּן,
עוֹד תֹּאמַר אֶל הַחֶבְרֶ'ה אִינְשְׁאַלְלָה,
וְנִרְאֶה שׁוּב אֶת הַצִּ'יזְבַּטְרוֹן:

וְיִהְיֶה זֶה נָכוֹן,
כִּי מֵרֶגַע רִאשׁוֹן,
תִּזְכְּרוּ אֶת הַשֵּׁם:
צִ'יזְבַּטְרוֹן, צִ'יזְבַּטְרוֹן...
צִ'יזְבַּטְרוֹן צִ'יזְבַּטְרוֹן צִ'יזְבַּטְרוֹן,
זֶה הוּמוֹר, וְזֶה כֵּיף,
בַּגָּלִיל וְעַסְלוּג' בַּשָּׁרוֹן:
הוּא הוֹלֵךְ, הוּא סוֹבֵב:
זֹאת קוֹלֶקְצְיָה שֶׁל צְחוֹק וְצִ'יזְבַּאטִים,
*שֶׁכָּמוֹהֶם מִזְּמַן לֹא *שָׁמַעְתֶּם.
צִ'יזְבַּטְרוֹן צִ'יזְבַּטְרוֹן צִ'יזְבַּטְרוֹן.
אָמָּנוּת, כִּשָּׁרוֹן!

א) הֲתִרְצִי לְדַקְלֵם, אוֹ תִּרְצִי לְהַצִּיג
אֶת שֶׁקְסְפִּיר, אוֹ לָשִׁיר אֶת רוֹסִינִי?
ב) מַה זֶה, שַׁיקֶה חַבּוּב, בֶּאֱמֶת אַל תַּצְחִיק!
א) נוּ, אִם כָּךְ אֶת כֹּחֵךְ נָא הַרְאִינִי.

א) נָעֳמִילֶה, אֶת לִבִּי אַתְּ שׁוֹבֶרֶת!
ב) אֲבָל לֹא נִכָּנֵס לִפְרָטִים...
א+ב) הַשִּׁטָּה כָּאן, בִּכְלָל הִיא אַחֶרֶת –
פֹּה הַחֶבְרֶ'ה יִהְיוּ מַבְּסוּטִים...

וְיִהְיֶה זֶה נָכוֹן...

יֵשׁ אֶחָד הַחוֹלֵם עַל קְרָבוֹת וּדְלֵקָה,
יֵשׁ שֵׁנִי הַחוֹלֵם עַל רַזָּלֶס.
יֵשׁ אַחַת הַחוֹלֶמֶת עַל עוֹד נְשִׁיקָה,
יֵשׁ שְׁנִיָּה שֶׁזֶּה טֶרֶם קָרָה לָהּ...

אַךְ כֻּלָּם בְּהַגִּיעַ הַלַּיִל,
שְׁעַת כִּבּוּי הָאוֹרוֹת, עֵת לִישֹׁן,
רֵאשִׁית כֹּל, בְּעָצְמָם הָעֵינַיִם,
הֵם חוֹלְמִים שׁוּב עַל הַצִּ'יזְבַּטְרוֹן...

וְיִהְיֶה זֶה נָכוֹן...
*******************
לָה לַ לַ לָה...
*******************
לָמָּה זֶה בִּצְעִיפֵךְ
מַסְתִּירָה אַתְּ אֶת יָפְיֵךְ
אַל תַּסְתִּירִי, צְעִיפֵךְ הָסִירִי
וְכַשֶּׁמֶשׁ לִי תָּאִירִי.

שְׂאִי רַגְלֵךְ כָּאַיָּלָה
בּוֹאִי אֲחוֹתִי כַּלָּה.
אִם אֲנִי הוּא לָמָּה תְּעַנִּיהוּ,
לֹא תַּקְרִיבִי פִּיךְ אֶל פִּיהוּ?

יַלְדָּתִי, מַלְּאִי הַכַּד
אָנֹכִי אָבוֹא מִיָּד.
מִכַּדַּיִךְ אָנָּא תְּנִי לִי מַיִם
לְכַבּוֹת אֶת אֵשׁ שְׂפָתַיִךְ.
*******************
עִם לֵיל חָרְפִּי הָאוֹר גִּשֵּׁשׁ בְּרֶטֶט
נִשְׁמַע חֵרוּק הָעֹגֶן הַמּוּרָד.
הַיָּם הִשְׁחִיר. אָדָם אָמַר בְּשֶׁקֶט:
"עוֹד שְׁתֵּי סִירוֹת וְאָנוּ שׁוּב בָּדָד".

שָׁם יִשָּׁאֵר אַחַד הַקַּפִּיטָנִים
וְיַמָּאִים, שְׁלֹשָׁה הֵם בְּמִסְפַּר.
אָמַר לָהֶם: "נַפְלִיגָה שׁוּב אֵי אָנָה
אוֹר כּוֹכָב דּוֹלֵק מֵעַל הַכְּפָר".

לַיָּם תְּהוֹם, לַיָּם מֶרְחָב אֵין חֵקֶר.
וּמִשְׁבָּרִים יַכּוּ עַל הַצּוּקִים.
אַךְ הוּא זָכַר מוֹלֶדֶת מִתְרַחֶקֶת,
מִפְרְשֵׂי סְפִינָה בִּלְתִּי חֻקִּית.

פָּשׁוּט הָיָה, בְּלִי כּוֹכָבִים וְסֶרֶט,
חָזוֹ חָשׂוּף, עֵינַיִם לוֹ תְּכֻלּוֹת.
לוֹ יְדִידִים הָיוּ אֵי-בַּמַּחְתֶּרֶת,
יְדִידִים רָבְצוּ עַל הַחוֹלוֹת.

אַךְ "שְׁלֹשׁ עֶשְׂרֵה" וְשׁוּב מִתּוֹךְ הַלַּיִל
נָרִים כּוֹסוֹת לְעֹגֶן וּדְגָלִים.
הֵם יַעְגְּנוּ לְאוֹר הַיּוֹם, חֶבְרַיָּא,
תִּתְרוֹנֵן שִׁירַת הַמַּעְפִּילִים.

עַד אָז דּוּמָם, הַמְּשׁוֹטִים נָרִימָה
הַקַּבַּרְנִיט - הַלַּיִל עֶלֶט רַב...
הַקַּבַּרְנִיט מוֹסֵר שָׁלוֹם לָךְ, אִמָּא,
הִנֵּה הוּא שׁוּב מַפְלִיג לַמַּעֲרָב.


*******************
שִׁירוּ שִׁיר, טוֹמְנֵי הַזֶּרַע
גִּילוּ גִּיל, קוֹצְרֵי הַבָּר
כִּי כִּסָּה דָּגָן בְּשֶׁפַע
פְּנֵי שְׁפֵלָה וָהַר.

וְעַתָּה קָמָה הִבְשִׁילָה,
מֶרְחֲבֵי שָׂדוֹת תַזְהִיב,
כֹּה בֵּרְכוּהָ גֶּשֶׁם חֹרֶף
וְחַמַּת אָבִיב.

הִנֵּה נֵצֵא נִקְצֹרָה
הַמַּגָּל נָנִיף בְּאוֹן,
עֵת שִׁבֳּלִים תִּכְרַעְנָה
חוֹל נָחוּלָה וְנָרֹן.
*******************
מִקְּצוֹת הַגַּיְא
בָּאָה אֵלַי,
בָּאָה, בֵּרְכָה לְשָׁלוֹם;
וַתֵּשֵׁב כָּכָה
עַד אוֹר הַשַּׁחַר.
אַחַר נֶעֶלְמָה כַּחֲלוֹם.

לָמָּה, לָמָּה, לָמָּה עֲזַבְתִּינִי?
לָמָּה, לָמָּה, לָמָּה שְׁכַחְתִּינִי?

אֲהוּבָתִי,
בּוֹאִי אִתִּי,
יַחַד נַעְפִּילָה הָרִים
שָׁם יֵשׁ לִי כֶּרֶם,
וַאֲנִי עוֹד טֶרֶם
בָּצַרְתִּי עִנְבֵי בִּכּוּרִים.

לָמָּה, לָמָּה, לָמָּה עֲזַבְתִּינִי?
לָמָּה, לָמָּה, לָמָּה שְׁכַחְתִּינִי?

אַךְ בְּכַרְמִי
הֶרֶס וּדְמִי
בֵּיתִי – בֵּית שׁוּעָלִים.
תָּמִים הָיִיתִי
מַדּוּעַ קִוִּיתִי
קִוִּיתִי לַעֲשׂוֹת עֲנָבִים?

לָמָּה, לָמָּה, לָמָּה עֲזַבְתִּינִי?
לָמָּה, לָמָּה, לָמָּה שְׁכַחְתִּינִי?

דָּם עַל בִּגְדִּי
טֹרַף הַגְּדִי
וְשַׁכּוּלָה הִיא הָאֵם.
אִמּוֹ גּוֹנַחַת
בּוֹכָה מִתְיַפַּחַת
מִי זֶה אוֹתָהּ יְנַחֵם?
 
לָמָּה, לָמָּה, לָמָּה עֲזַבְתִּינִי?
לָמָּה, לָמָּה, לָמָּה שְׁכַחְתִּינִי?

יֶלֶד טִפֵּשׁ,
אַל תִּתְיָאֵשׁ!
דַּל וּמַצְחִיק הַמְּאֹרָע.
הִיא מִשְׁתּוֹבֶבֶת,
אוֹתְךָ הִיא אוֹהֶבֶת
אֵלֶיךָ תָּשׁוּב בִּמְהֵרָה.

לָמָּה, לָמָּה, לָמָּה עֲזַבְתִּינִי?
לָמָּה, לָמָּה, לָמָּה שְׁכַחְתִּינִי?

*******************
סֹבּוּ, סֹבּוּ הָרֵיחַיִם
סֹבִּי, סֹבִּי אָזְלַת יָד.
הוֹ רָזָה אֵיפַת הַקֶּמַח 
וְלַחְמֵנוּ בַּמִּשְׁקָל. 

אַל תֵּצֵא בְּנִי לַשָּׂדֶה 
לְכַרְמֵי יִצְהָר.
פֶּלֶג, פֶּלֶג אֱלֹהִים
מַשְׁאַבֵּי מִרְעֶה.

אַל תַּרְחִיק מֵעִיר
וּמִצֵּל קוֹרָה.
אוֹרֵב כּוּתִי בַּגַּיְא
אֱדוֹמִי בַּצְּחִיחִים.

סֹבּוּ, סֹבּוּ הָרֵיחַיִם
סֹבּוּ הָרֵיחַיִם
סֹבּוּ סֹבּו סֹבּוּ.

אַנֲטֵּל אוֹתְךָ, בְּנִי,
אֶל נִקְרוֹת צוּרִים.
עִם חַיַּת שָׂדֶה
מִשְׁכָּנְךָ אֶתֵּן.

צִפָּרְנֵי בַּרְזֶל
שָׁם תִּלְטֹשׁ לְךָ.
עֵינֵי צָר תִּנְקֹר
תְּשַׁסַּע אוֹיֵב.

סֹבּוּ, סֹבּוּ הָרֵיחַיִם
סֹבִּי, סֹבִּי אָזְלַת יָד.
הוֹ רָזָה אֵיפַת הַקֶּמַח 
וְלַחְמֵנוּ בַּמִּשְׁקָל.
*******************
מִי בְּרַעַשׁ, מִי בְּרַעַם –
אָנֹכִי הָרַעֲשָׁן!
סִפּוּרִי שְׁמַעְתֶּם כְּבָר פַּעַם,
זֶה סִפּוּר יָשָׁן-נוֹשָׁן!
רַשׁ-רַשׁ, רַשׁ-רַשׁ-רַשׁ,
זֶה סִפּוּר יָשָׁן-נוֹשָׁן!

בַּמְּגִלָּה לְכוּ תִּקְרָאוּ
זֶה סִפּוּר יָפֶה וָטוֹב.
וַאֲנִי, אִם אַךְ תִּשְׁמָעוּ,
אֲסַפֵּר רַק אֶת הַסּוֹף.
רַשׁ-רַשׁ, רַשׁ-רַשׁ-רַשׁ,
אֲסַפֵּר רַק אֶת הַסּוֹף!

סוֹף סִפּוּר – הָמָן אֵינֶנּוּ,
שַׁאֲלוּ עָנָף וּבַד.
אַךְ נִשְׁאַר לְזֵכֶר מֶנוּ
רַק אָזְנֵי-הָמָן בִּלְבַד!
רַשׁ-רַשׁ, רַשׁ-רַשׁ-רַשׁ,
רַק אָזְנֵי-הָמָן בִּלְבַד!
*******************
הַזָּקֵן, זָקֵן, הַזָּקֵן מִנַּהֲרַיִם –
הוּא הֵקִים אֶת הַמִּפְעָל.
לֹא הָיָה שָׁם כְּלוּם, 
לֹא הָיָה, הָיוּ רַק מַיִם
וְעַכְשָׁו שָׁם לֵב חַשְׁמַל.

עֲלֵי יָם וְעַל יַבֶּשֶׁת
כֹּה בָּנֹה נִבְנֵית הָרֶשֶׁת –
פְּתַח גֻּמָּה, הָקֵם עַמּוּד,
הַרְבֵּץ מַבְדִּיל וּמְתַח הַחוּט!

אָנוּ מֶרֶץ, הֵא! 
אָנוּ מֶרֶץ, אָנוּ זֶרֶם,
אָנוּ זֶרֶם הַחַשְׁמַל.
נְחַשְׁמֵל, הוּ הֵא! 
נְחַשְׁמֵל אֶת כָּל הָאָרֶץ
בְּנֵי הָרֶשֶׁת וְהֶעָמָל.

עֲלֵי יָם...

פְּלָאיֶר, פְּיוֹשׁ דַּיּוֹשׁ
פְּלָאיֶר, פְּיוֹשׁ, מַכּוֹשׁ טוּרִיָּה –
כָּל דָּבָר רוֹקֵד בַּיָּד
וּבְמֶרֶץ, הֵא! 
וּבְמֶרֶץ, אַל תַּזִּיעַ!
מַצֵּבָה נָקִים לָעַד.

עֲלֵי יָם...
*******************
עַל שָׂדֵנוּ רַד הָעֶרֶב 
עֲלָטָה עַל נִיר וָגַן. 
וּבַתֶּלֶם רַךְ הַנֶּבֶט, 
עוֹד צוֹמֵחַ הַדָּגָן. 
‏
מִי יָגֵן עַל טַף שָׂדֵנוּ,
אֶת לַחְמֵנוּ מִי יִנְצֹר?
כְּנַף הַלֵּיל – מִשְׁמָר לַבֹּקֶר,
הַחֲלוֹם – חֲלוֹם מִפְתָּן לָאוֹר.
‏
נוּמָה נִיר עֲמַל כַּפֵּינוּ,
צְפֹן הַזֶּרַע עַד יִגְדַּל.
יוֹם יָבוֹא – תָּנוּב בְּשֶׁפַע,
הַבְּרָכָה תֵּרֵד מֵעַל.

יָם שֶׁל פָּז תְּהִי שִׁבֹּלֶת
גַּל שׁוֹקֵק בְּיוֹם קָצִיר,
נוּמָה נִיר בְּחֵיק הָעֶרֶב
עַד יוּנַף יוּנַף מַגָּל בְּשִׁיר.
*******************
אֵלֶךְ קָדִימָה, הַשּׁוֹטֵר,
קָדִימָה!
רָאשִׁי אָרִים יוֹתֵר, יוֹתֵר
אָרִימָה!
עַל כָּל מִכְשׁוֹל אֲנִי גּוֹבֵר
וִיהִי מַה! וִיהִי מַה
קָדִימָה!

הָעָם נוֹהֵג בְּסֵדֶר, אֵיזֶה עֵדֶר!
אִם אַךְ אֶשָּׂא לְרֶגַע אֶת הַיָּד
הֲלֹא מִיָּד, בְּבַת אַחַת
מַצָּב רָגִיל יִהְיֶה פֹּה מְיֻחָד!

אִם יֵשׁ פֹּה עֵסֶק בִּישׁ -
אָסוּר לִי לְאַחֵר!
אֲנִי אוֹתוֹ מַרְגִּישׁ,
אֲנִי וְלֹא אַחֵר!
אֲנִי הוּא בִּקְצָרָה,
רוֹפֵא לְכָל צָרָה!
לָכֵן כָּל פֶּלֶא אֵין
אִם אֵין לָנוּ אִישׁ יוֹתֵר
מְכֻבָּד מִן הַשּׁוֹטֵר!

אֲנִי אֵינֶנִּי [מִנֵּי תֶּן?], אֵינֶנִּי
אֲנִי נוֹהֵג בְּאֹפֶן גֶּ'נְטֶלְמֶנִי!
לְכָל מִסְכֵּן אֲנִי עוֹנֶה
הִנֵּנִי! הִנֵּנִי! הִנֵּנִי!

אִם יֵשׁ פֹּה עֵסֶק בִּישׁ ...


*******************
כְּבָר דּוֹעֵךְ כּוֹכָב בְּפַאֲתֵי שָׁמַיִם
קוּמוּ, חֲבֵרִים, לַעֲמַל כַּפַּיִם!
לִי-יִ לִי-יִ...

אֹפֶק מַאֲדִים, בַּמִּזְרָח אוֹר
שֶׁמֶשׁ כְּבָר עוֹלָה עַל הַר תָּבוֹר.
לִי-יִ לִי-יִ...
*******************
מֵעַל הַמִּגְדָּל סָבִיב אַשְׁקִיפָה,
עֵינִי תִּגְמַע מֶרְחַקִּים,
אֶרֶץ רוֹגַעַת בִּדְמִי הַלֵּיל,
הוֹי, שׁוֹמֵר, מַה מִּלֵּיל?

חֲלִיל רוֹעִים יָרֹן
גּוֹלְשִׁים עֶדְרֵי הַצֹּאן,
מַה לִּי וּמִי לִי עוֹד, כְּנַעַן?
רוּחַ מִיָּם הָמָה,
בֵּין שִׁבֳּלֵי קָמָה,
מַה לִּי וּמִי לִי עוֹד, כְּנַעַן?

סַהַר עָלָה מִן הֶהָרִים
הָעֵמֶק עָטָה עֲרָפֶל
אֵי שָׁם נוּגוֹת הַתַּן מְיַלֵּל
הוֹ, שׁוֹמֵר, מַה מִּלֵּיל?

חֲלִיל רוֹעִים...
*******************
הוֹי, יָמִים וְלֵילוֹת לֹא נִסְפֹּרָה,
לֹא נִמְנֶה נְדוּדִים וּסְעָרָה.
הוֹי, זַמְּרִי לִי, זַמְּרִי לִי, צִפֹּרֶת,
זֶמֶר שִׁיר גַּם בְּטוֹב גַּם בְּרַע.
הוֹי, זַמְּרִי לִי, זַמְּרִי לִי, צִפֹּרֶת,
וְעָנִינוּ אִתָּךְ בְּשִׁירָה:

צַעֲדִי, הַשּׁוּרָה, הָלְאָה הָלְאָה,
צַלְצְלִי, הַשִּׁירָה, מַעְלָה, מַעְלָה.
צַעֲדִי, צַעֲדִי, הַשּׁוּרָה,
צַעֲדִי, עַזַּת-לֵב וִישָׁרָה,
צַעֲדִי, אַלְמוֹנִית, צַעֲדִי, אֲפֹרָה,
צַעֲדִי, רַק בְּאֵשׁ מוּאָרָה,
צַעֲדִי, צַעֲדִי, הַשּׁוּרָה, צַעֲדִי, צַעֲדִי!
צַעֲדִי, צַעֲדִי, הַשּׁוּרָה, צַעֲדִי, צַעֲדִי!

הוֹי, לֵילוֹת שֶׁל מָצוֹר וּמִשְׁמֶרֶת
וְקָנֶה מְנַצְנֵץ מוּל כּוֹכָב,
הוֹי, שַׁרְשֶׁרֶת, שַׁרְשֶׁרֶת, שַׁרְשֶׁרֶת
שֶׁל אַחִים לַשָּׁלוֹם וְלַקְּרָב.
וּבִנְפֹל הָאֶחָד בַּשַּׁרְשֶׁרֶת –
הוּא מוֹסֵר אֶת שִׁירוֹ לְאֶחָיו:

צַעֲדִי, הַשּׁוּרָה, הָלְאָה הָלְאָה...

הוֹי, אַחִים, נְהַדֵּק הַמַּחְגֹרֶת,
עוֹד הַדֶּרֶךְ אֵלֵינוּ קוֹרְאָה.
עוֹד זַמֵּר תְּזַמֵּר הַצִּפֹּרֶת
זֶמֶר שִׁיר גַּם בְּטוֹב גַּם בְּרַע.
וּבְהַדְּקֵנוּ, אַחִים, הַמַּחְגֹּרֶת,
נַעֲנֶה לָהּ בְּשִׁיר הַשּׁוּרָה:

צַעֲדִי, הַשּׁוּרָה, הָלְאָה הָלְאָה...
*******************
הַרְאוּנִי אֶת הַדֶּרֶךְ לְבֵיתִי,
רֹאשִׁי עָלַי סְחַרְחַר,
כִּי עוֹד טִפָּה אַחַת יָרְדָה לְקֵבָתִי,
הַרְאוּנִי אֶת הַדֶּרֶךְ לְבֵיתִי.
*******************
הַדֶּרֶךְ נִרְאֵית לִי כָּל כָּךְ אֲרֻכָּה,
הַשְּׁבִיל מִתְפַּתֵּל וּבוֹרֵחַ.
אֲנִי מִתְנוֹעֵעַ וְאַתְּ רְחוֹקָה –
קָרוֹב לִי יוֹתֵר הַיָּרֵחַ.

אֲנִי מִתְנוֹעֵעַ וּמַה הוּא הַחֵטְא,
הֵן כָּל הָעוֹלָם מִתְנוֹעֵעַ.
יָמִינָה אוֹ שְׂמֹאלָה, אֶת זֹאת בֶּאֱמֶת,
הַפַּעַם אֵינֶנִּי יוֹדֵעַ.

רֹאשִׁי בַּשָּׁמַיִם עֲטוּר כּוֹכָבִים,
עָנָן יְכַסֵּנִי כַּיַּיִן.
אֲנִי מִתְנוֹעֵעַ, אַךְ בֵּין הֶעָבִים
אוֹתָךְ לֹא מָצָאתִי עֲדַיִן.

נִתְקַלְתִּי בַּדֶּרֶךְ! שׁוֹטֵר אוֹ עַמּוּד? 
עַמּוּד זֶה שִׁכּוֹר וּבֶן-חַיִל.
כָּמוֹנִי כָּמוֹךָ עָזוּב וְגַלְמוּד
בְּלִי דֶּרֶךְ בְּאֶמְצַע הַלַּיִל.

אֲנִי מִתְנוֹעֵעַ תָּמִיד וּבְלִי סוֹף –
צוֹעֵד, מִזְדַּקֵּף וְצוֹנֵחַ.
עֲנֵנִי, מַדּוּעַ מֻתָּר לִי לִכְאֹב
וְלָמָּה אָסוּר לְהִתְנוֹעֵעַ?

וְכָךְ אֶתְנוֹעֵעַ עַד אֵין לִי עוֹד אוֹר,
עַד אֵין לְיַשֵּׁר אֶת הַבֶּרֶךְ –
וְגַם אָז לֹא תָּבִינוּ לְנֶפֶשׁ שִׁכּוֹר
אֲשֶׁר נֶאְבְּדָה לוֹ הַדֶּרֶךְ!

שָׁלוֹם, עַמּוּדִי, הֵן לֹא בִּי הֶעָווֹן,
פּוֹזֵל פָּנָסְךָ כְּמוֹ סִינִי.
עֵינַיִם הָיוּ לָהּ כְּנֹגַהּ צָפוֹן
וְלֵב כְּדַלֶּקֶת חַמְסִינִים.

שָׁלוֹם, נִתְרָאֶה עוֹד, אֶפְסַע לְאִטִּי –
דַּרְכִּי אֶת הַדֶּרֶךְ יוֹדַעַת.
אֲנִי מִתְנוֹעֵעַ, אַךְ יַחַד אִתִּי
תֵּבֵל שִׁכּוֹרָה מִתְנוֹעַעַת!
*******************
לְפָנִים הָיִיתִי אִישׁ נִכְבָּד וְצָנוּעַ,
בְּכָל הָעוֹלָם גָּדוֹל וְיָדוּעַ.
וְעַתָּה חַיַּי מָרִים,
חַיֵּי שִׁכּוֹר מְעֻפָּשִׁים.

מִי מִלֵּל (מִלֵּל), מִי פִּלֵּל
שֶׁכָּזֹאת ִיְקֶרה לִי?
לַעֲזָאזֵל!

הָיֹה הָיְתָה לִי אִשָּׁה אֵשֶׁת חַיִל
בָּרְחָה מִמֶּנִי בִּדְמִי הַלַּיִל
לָקְחָה אִתָּהּ אֶת בְּנִי הַקָּטָן
אֶת בְּנִי מַחְמַדִּי, יְהוֹנָתָן.

מִי מִלֵּל (מִלֵּל), מִי פִּלֵּל
בִּגְלָלְךָ הַבַּקְבּוּק,
לַעֲזָאזֵל!

הָיֹה הָיְתָה לִי כַּלָּה יָפָה
הַשֵּׁד יוֹדֵעַ לְאָן הִיא נֶעֶלְמָה.
הָיִיתִי שִׁכּוֹר, פֵּרַקְתִּי קוֹלוֹת
עֲזָבַתְנִי, עֲזָבוּנִי הַכֹּל.

מִי מִלֵּל (מִלֵּל), מִי פִּלֵּל
שֶׁכָּזֹאת ִיְקֶרה לִי?
לַעֲזָאזֵל!
מִי מִלֵּל (מִלֵּל), מִי פִּלֵּל
בִּגְלָלְךָ הַבַּקְבּוּק,
לַעֲזָאזֵל!
*******************
גַּם בָּעִיר וְגַם בַּכְּפָר
יֶלֶד קוּם יַשְׁכִּים,
וְיֵצֵא לַגַּיְא וְלָהָר
עִם שְׁתִילִים יְרֻקִּים.

זֶה הַיּוֹם נִטַּע וְנִשְׁתֹּל
וְנַכֶּה פֹּה שֹׁרֶשׁ.
עוֹד שָׁנָה וְעוֹד שָׁנָה –
וְהִנֵּה פֹּה חֹרֶשׁ.

שִׁירוּ שִׁיר לַשָּׁתִיל
מִיהוּדָה וְעַד הַגָּלִיל!
טַע וּשְׁתֹל, שְׁתֹל וָטַע
גַּם אֲנִי וְגַם אַתָּה!

הוֹי, הַרְחִיבוּ הַגּוּמָה
לַמָּטָר וְלַחַמָּה!
הַשָּׁתִיל הָרַךְ יִגְדַּל – 
וּפָרְחָה שְׁמָמָה.

מַה-לִּי סֶלַע, מַה-לִּי חוֹל?
יָד וְיָד עוֹדֶרֶת.
תִּיף אַרְצֵנוּ הַקְּטַנָּה –
אֶרֶץ לְתִפְאֶרֶת!

שִׁירוּ שִׁיר...
*******************
כִּנּוֹר הִתְרוֹנֵנָה,
שָׂא שִׁיר וְנַגֵּנָה!
קְלַרְנֵט קוּם, הָרִיעַ:
דּוּ, דִּיעַ, דּוּעַ, דִּיעַ!
וְהַשּׁוֹפָר לֵב כָּל יַרְעִיד
בִּצְלִיל אֶחָד, בִּצְלִיל יָחִיד.
קוֹלוֹת-עֹז הַשְׁמִיעִי,
חֲצוֹצְרָה, וְהָרִיעִי!
קוֹלוֹת-עֹז הַשְׁמִיעִי,
חֲצוּצְרָה: טְרוּ-רָה-רָה!
הַתֹּף יַךְ בְּרַעַם
כְּפַעַם בְּפַעַם
אַחַת, חָמֵשׁ –
הַכֹּל יְאוֹשֵׁשׁ!
*******************
אֵשׁ בּוֹעֶרֶת בְּעֵינַי,
בְּגוּפִי צְמַרְמֹרֶת.
אַל תִּרְאוּנִי רַבּוֹתַי,
שֶׁאֲנִי שְׁחַרְחֹרֶת!
מַה לִּי יַעֲלוֹת הַחֵן,
וִינוֹת וּבֶּרְלִינִים –
אֶצְלָהֶן טֶמְפֶּרָמֶן
וְאֶצְלִי חַמְסִינִים!

בִּשְׂמֹאלִי סְחָבָה וּדְלִי,
בִּימִינִי מִבְרֶשֶׁת.
יַא חַי לִי לִי עֲמָלִי,
עֲבוֹדָה גּוֹעֶשֶׁת!
יַא חַי לִי לִי עֲמָלִי,
אֵיזֶה רֶפֶשׁ עֲנָקִי –
סְפּוֹנְגָ'תִי, עֲלִי, עֲלִי,
כָּאן צָרִיךְ לִהְיוֹת נָקִי!

יֵשׁ מַחְלֶקֶת רִשְׁיוֹנוֹת –
גְּבֶרֶת מְכֻבֶּדֶת.
הִיא אַחַת בֵּין הַבָּנוֹת
בִּנְיָנִים יוֹלֶדֶת.
לִפְעָמִים הִיא מַתְחִילָה
וּמַרְאָה יְכֹלֶת,
לִפְעָמִים הִיא מַפְסִידה...
זֶה נִקְרָא מַכֹּלֶת.

בָּעֲבוֹדָה אֲנִי בְּקִיאָה,
אַךְ הַשֵּׁד יוֹדֵעַ...
לַעֲבֹד בָּעִירִיָּה
אֶפְשָׁר לְהִשְׁתַּגֵּעַ!
הֵם אוֹמְרִים: תָּמִיד נָחוּץ
לְנַקּוֹת בְּנַחַת,
הָעִקָּר הוּא מִבַּחוּץ,
מִבִּפְנִים אֵין פַּחַד!

תֵּל אָבִיב הָעִבְרִיָּה,
הָבִי לִי יָדַיִם,
יֵשׁ לִסְגֹּר הָעִירִיָּה
אֶת מִגְדַּל הַמַּיִם!
*******************
וְהָנִיפוּ, וְהָנִיפוּ,
עֹמֶר, עֹמֶר זֶה הָנִיפוּ
עֹמֶר תְּבוּאָה חֲדָשָׁה,
בִּרְכַּת אַרְצֵנוּ, בִּרְכַּת אַרְצֵנוּ –
אֶרֶץ יִשְׂרָאֵל.
בְּרוּכָה הָאָרֶץ, בְּרוּכָה הָאָרֶץ,
בָּרוּךְ, בָּרוּךְ כָּל בֵּית יִשְׂרָאֵל.
*******************
שִׁיר וּרְקֹד וְאַל תָּנוּחַ
חֵטְא הַיּוֹם לְהִתְאַבֵּל
עַל הַכֹּל פַּרְצוּף דָּלוּחַ
כָּל דְּאָגָה – לַעֲזָאזֵל
אֶת הַכֹּל יִשָּׂא הָרוּחַ
וּמִצְוָה לְהִתְהוֹלֵל
*******************
גַּם הַיּוֹם כִּתְמוֹל שִׁלְשׁוֹם,
עַל הַחוֹף עוֹמְדִים בַּחוּרִים מִנְיָן.
לֹא שָׂדֶה לָהֶם, לֹֹא בַּיִת וְקִנְיָן.

וּמִי פָּקַד הַרְפֵּה?
פִּי מִי צִוָּה חֲדֹל?
הוֹי בַּחוּרִים! עוֹד הַיּוֹם גָּדוֹל,
תְּנוּ, תְּנוּ חוֹל! הָבָה זִיפְזִיף,
זִיפְזִיף לַבִּנְיָן!
*******************
שִׁיר יָדַעְתִּי, שִׁיר מִזְמוֹר,
מִי לִמְּדַנִי – לֹא  אֶזְכֹּר.
לֹא חָלִיל וְלֹא כִּנּוֹר,
לֹא אָדָם וְלֹא צִפּוֹר –
שִׁיר מִזְמוֹר:

שִׁיר יָדַעְתִּי, שִׁיר חָמוּד,
שִׁיר לָלֶכֶת וְלָנוּד.
שִׁיר לִנְסֹעַ וְלָשׁוּט
וְלִשְׂמֹחַ בּוֹ פָּשׁוּט –
שִׁיר חָמוּד.

שִׁיר יָדַעְתִּי – שִׁיר רוֹנֵן,
שִׁיר לְכָל פִּרְחֵי הַחֵן,
שִׁיר לָאֵם וְשִׁיר לַבֵּן,
לָאֶפְרוֹחַ שֶׁבַּקֵּן –
שִׁיר רוֹנֵן.
*******************
שׁוּרוּ, שׁוּרוּ בִּשְׁמֵי הַשָּׁמַיִם:
בְּנֵי עָבִים שָׁם בַּתְּכֵלֶת.
צְאוּ וּשְׂאוּ לִבְנוֹת הַכְּנָפַיִם
אֶת בְּשׂוֹרַת הַתּוֹחֶלֶת.

עוּפוּ, עוּפוּ יוֹנִים צְחוֹרוֹת,
עוּפוּ, הַמְרִיאוּ בִּתְרוּעַת אוֹרוֹת.
אֶל אַחֵינוּ שָׁלוֹם שָׁלוֹם
שׁוּבוּ בִּמְהֵרָה, בְּרִנָּה הֲלוֹם.
*******************
כּוֹס נִשָּׂא רֵעִים, כּוֹס יַיִן
הֵן כּוֹחֵנוּ רַב עֲדַיִן.
לִכְבוֹד יֵינִי וּבַת עֵינִי
יָרִים כָּל אִישׁ כּוֹסוֹ מִיָּד.
הוֹי, בַּטְלָנִים, עַל מַה תַּחְלֹמוּ?
עַל מַה תֵּשְׁבוּ? עַל מַה תִּדֹּמּוּ?
תּוּרַם עַל כֹּל, קִרְאוּ בְּקוֹל!
מַדּוּעַ זֶה פִּתְאוֹם קוֹלְכֶם נָדַם?
קִרְאוּ, קִרְאוּ!
קִרְאוּ, בְּנֵי חֲמוֹר, שׁוֹטֵי עוֹלָם!
לַיַּיִן וְלָאַהֲבָה –
מַה לָּהּ יִדְמֶה? מַה יִּשְׁוֶה לָהּ?
תְּחִי, תְּחִי, תְּחִי נָא לְעוֹלָם!
*******************
הַשֶּׁמֶשׁ כָּאֶמֶשׁ הוּעַם בַּשָּׁמָיִם
בְּרֶגַע בְּלִי פֶּגַע יִזְּלוּ עָבִים מַיִם
לָלָלָה....

הָבָה יְלָדִים שְׁלוּבֵי יָדַיִם
עַד הַפַּעֲמוֹן נָשִׁיר בֶּהָמוֹן
לָלָלָה....

יָרוּצוּ יָפוּצוּ גִּשְׁמֵי נִדְבוֹת חַמָּה
נִמְלָאוּ, נִבְלָעוּ בַּבּוֹר וּבָאֲדָמָה
לָלָלָה....
הָבָה יְלָדִים...

הַתַּלְמִידִים הַמַּתְמִידִים
הֵכִינוּ שִׁעוּרָם
מְפַזְּזִים כַּחֲזִיזִים
רָצִים אֶל בֵּית סִפְרָם
לָלָלָה....
הָבָה יְלָדִים...


*******************
אֶל אֶרֶץ עֲרָבָה מִדְבָּר,
אֶל אֶרֶץ חֲשׂוּכַת מָטָר
זִרְמוּ, זִרְמוּ פַּלְגֵי הַמַּיִם,
מַיִם לַמִּדְבָּר.

שְׁתִי מַיִם, אֲדָמָה רְוִי!
שְׁתִי מַיִם וּבְרָכָה צַוִּי!
הִתְעוֹרְרִי! מָלְאוּ יָמַיִךְ
שִׁמְמַת אַרְצִי.
*******************
עִם צֵאת כּוֹכְבֵי לֵיל אָבִיב
וַיֵּרֵד הַכְּפוֹר סָבִיב
הִתְקַבְּצוּ עֲצֵי הַיַּעַר
וְהַפְּרָחִים נָבְלוּ, קָמֵלוּ.

וַיְהִי עֶלֶם, עֶלֶם-חֶמֶד,
וְהוּא יֹאהַב עַלְמָה, עַלְמָה בַּת-כְּפָר
פַּעַם חֶרֶשׁ נָס הַצֶּמֶד
וּלְאִישׁ לֹא נוֹדַע דָּבָר.

הַשְּׁנַיִם נָעוּ נָדוּ
גּוֹרָלָם גּוֹרָל אַכְזָר
וְאֹשֶׁר לֹא יָדָעוּ
וְהֵם מֵתוּ, קָמֵלוּ בַנֵּכָר.
*******************
כַּמָּה מַיִם יֵשׁ בַּיָּם, 
כַּמָּה חוֹל עַל חוֹף,
כַּמָּה כּוֹכָבִים יֶשְׁנָם 
בִּמְרוֹמֵי אֵינְסוֹף?

אִמָּא, אִמָּא, רַק אֶחָד, 
אֶחָד הוּא שִׁיר הָעֶרֶשׂ,
חֵיק הַנֹּחַם וּמִקְלָט
בּוֹ רַק, בּוֹ בִּלְבַד.

הָאָדָם הוּא כְּעוֹלָל 
וַאֲנִי תִּינוֹק,
הֶאֱמַנְתִּי כִּי אֶגְדַּל 
וְאוֹסִיף לִצְחוֹק.

הַיָּמִים חָלְפוּ בְּלִי שׁוּב,
כָּלוּ הַתִּקְווֹת,
וְהַיֶּלֶד הֶעָצוּב 
מִתְבַּיֵּשׁ לִבְכּוֹת.

רַק עַל זֵכֶר שִׁיר אֶחָד 
כָּל כָּךְ בּוֹכֶה הַיֶּלֶד,
רַק עַל זֵכֶר שִׁיר נֶחְמָד 
שֶׁאָבַד לָעַד.

כַּמָּה פֶּלֶא, כַּמָּה סוֹד,
בָּעוֹלָם תָּמִיד,
אִם לְאֶלֶף עֲרִיסוֹת 
שִׁיר אֶחָד יָחִיד.
*******************
מָה אוֹכְלָה 
חֲמוּטַל? -
פְּרִי הַגַּן 
מְלוֹא הַסַּל!

מַה שּׁוֹתָה 
חֲמוּטַל? -
מְלוֹא גָּבִיעַ 
אֶגְלֵי טַל!

מַה לּוֹמְדָה 
חֲמוּטַל? -
אַל תִּשְׁאַל
אַל תִּשְׁאַל:
חֲמוּטַל
לֹא לוֹמְדָה כְּלָל!

*******************
אוֹי, שִׁמְעוּ נָא אַ מַעְשֶׂה
אֵיךְ קָרָה בְּנַיְסֶע
דִּי לֹא פָּשׁוּט הִגַּעְתִי לַהֲלוֹם
אַף כִּי לֹא יָדַעְתִּי
מֵעוֹדִי אַף לֹא שָׁמַעְתִּי
פֵּרוּשָׁה שֶׁל הַמִּלָּה חָשׁוּד

בְּגִנַּת פְּרָחִים רַחֲבַת יָדַיִם
תַּחַת גַּג שֶׁל רְעָפִים
עִם אִשְׁתִּי שָׁכַבְתִּי כִּשְׁעָתַיִם
וּפִתְאוֹם מְצַלְצְלִים
מֵהַמִּטָּה זִנַקְּתִּי
אֶת הַחַשְׁמָל הִדְלַקְתִּי
וָאֶקְרָא בְּקוֹל זוֹעֵק
מִי זֶה מְצַלְצֵל
כֹּה מְאֻחָר בַּלֵּיל
אֶת מְנוּחָתִי מַפְרִיעַ
פְּתַח אָדוֹן אַל נָא תָּרִים
הִנֵּה כְּבָר הִגִּיעַ
לֹא לֹא אֶפְתַּח הוֹי גַּנָּבִים
לַמִּשְׁטָרָה אוֹדִיעַ
פְּתַח אָדוֹן אַל נָא תָּרִים
הִנֵּה כְּבָר הִגִּיעַ

מַה לַּעֲשׂוֹת מַה לַּעֲשׂוֹת
כַּאֲשֶׁר שׁוֹמְעִים כָּזֹאת
אֶל הַדֶּלֶת נִגַּשְׁתִּי
וּבְשֶׁקֶט הִקַּשְׁתִּי

צָרִיךְ לְצַלְצֵל פַּעֲמַיִם
צָרִיךְ לְחַכּוֹת רֶגַע קָט
וְאָז נִפְתָּחוֹת הַדְּלָתַיִם
וְאָז קוּמְט אָרַיְן אַ סוֹלְדָאט

אַחַת שְׁתַּיִם שָׁלוֹשׁ אַרְבַּע
תּוֹפְסִים אוֹתִי מִן הַדִּירָה
אֶת יָדַי הִנֵּה תָּפְסוּ
וְלַשֻּׁלְחָן אִתִּי יָשְׁבוּ
הוֹפּ שְּׁתַּיִם שָׁלוֹשׁ אַרְבַּע
וּבַחֶדֶר מַהְפֵּכָה
מְגֵרוֹת אֲרוֹנוֹת פְּתוּחִים
וּמִי... מִי כְּבָר מַגִּיעִים?
וְאָז מַגִּיעַ מִיסְטֶר גּוֹי
וְאוֹמֵר לִי אוֹי אוֹי אוֹי
מֵאֵימָתַי רִימֶמְבֶּר רִימֶמְבֶּר
מֵאֵימָתַי אַתָּה מֶמְבֶּר
שֶׁל שְׁטֶרֶנִיסְטִים – אוֹי!
שֶׁל בֵּיתָ"רִיסְטִים – אוֹי!
שֶׁל בֵּיתָ"רִיסְטִים וְכָל מִינֵי 'יִסְטִים

וְאָז עָנִיתִי לוֹ:
אֲדוֹנִי, לֹא הָיוּ הַדְּבָרִים מֵעוֹלָם
מֵעוֹלָם, מֵעוֹדִי
לֹא הָיִיתִי לֹא פֹּה וְלֹא שָׁם
אֲנִי תַּם
יְהוּדִי סְתָם
יְהוּדִי שֶׁלֹּא חָלַם
עַל פּוֹלִיטִיקָה וְעִנְיְנֵי עַם
בַּמִּסְחָר רַק עָסַקְתִּי
וּבְזֹאת הִסְתַּפַּקְתִּי
וְדַי
תִּשְׁאֲלוּ אֶת אִשְׁתִּי
וְתִרְאוּ שֶׁאַף הִיא
תְּאַשֵּׁר אֶת דְּבָרַי בְּוַדַּאי

___________
שֶׁכָּל יְהוּדִי הוּא מֶלֶךְ
אוֹמְרִים לִי "דְּרֶס יוֹרְסֶלְף"
וּלְיָפוֹ נֵלֵךְ

הָיָה זֶה לַיְלָה נֶחְמָד
הָיָה זֶה לַיְלָה רוֹמַנְטִי
בִּמְקוֹם עִם אִשְׁתִּי הַיָּפָה
עִם חֶבֶר גַּנָּבִים שָׁם לַנְתִּי

גּוּד מוֹרְנִינְג! גּוּד מוֹרְנִינְג!
מֵעִיר אוֹתִי הַמְּפַקֵּד
גּוּד מוֹרְנִינְג! הוֹ, הָאוּ דּוּ יוּ דוּ?
גּוּד מוֹרְנִינְג! הִתְלַבֵּשׁ נָא
הַטֶּנְדֶּר מְחַכֶּה __
אֶ גּ'וֹרְנִי טוּ גֶּ'רוּזָלֶם פוֹר יוּ

יָצוֹא יָצְאוּ לַדֶּרֶךְ בַּחוּרַיִם
יָצוֹא יָצְאוּ כְּתֵפַיִם וְחָזֶה 
וְעֵת הַטֶּנְדֶּר עוֹמֵד לִירוּשָׁלַיִם
מִלְמְלוּ שִׁיר זֶמֶר שֶׁכָּזֶה

רִבּוֹנוֹ שֶׁל עוֹלָם
אֵימָתַי תִּגָּמַרְנָה צָרוֹתַי
אֶל אִשְׁתִּי מָתַי אֶחְזֹר
רִבּוֹנוֹ שֶׁל עוֹלָם נָא לִי אֱמֹר

מִתּוֹךְ הַטֶּנְדֶּר שֶׁל [סי איי די?]
רְאִיתִיךְ יְרוּשָׁלַיִם
מתוך הטנדר של [סי איי די?]
שָׁלוֹם לָךְ יְרוּשָׁלַיִם
אַלְפֵי דּוֹרוֹת חָלַמְתִּי עָלַיִךְ
לִזְכּוֹת, לִרְאוֹת בְּאוֹר פָּנַיִךְ
יְרוּשָׁלַיִם יְרוּשָׁלַיִם
מֵחֶדֶר תֵּשַׁע וְעֶשְׂרִים
פוּסְטוּק חָמָאם
דּוגְרִי תָּמָאם
דָּבָר כָּזֶה עוֹד לֹא הָיָה לִי מֵעוֹלָם

וְ
סִינֶמָה חָדָשׁ?
מַתְחִיל פֹּה מֵחָדָשׂ
חֲקִירוֹת חַקְרוּנִי עַד בְּלִי סוֹף
הַגֵּד אֶת הָאֱמֶת
מִיהוּ הַמְּפַחֵד
אֲשֶׁר לִמֵּד אוֹתְךָ בְּתוֹתָחִים
לִירוֹת לִמֵּד לִמֵּד לִמֵּד לִמֵּד
הַגֵּד אֶת הַשֵּׁם
וְאִם לֹא כֵן
לְבֵית סֹהַר אָז תֵּלֵךְ

שָׁם תָּנוּחַ וְתַחְשֹׁב
אִם לְשָׁנָה ______
שָׁם אוֹתְךָ אִישׁ לֹא יַחֲנֹק

עָמֹק עָמֹק בָּאֲדָמָה קְבָרוּנִי
רָחוֹק רָחוֹק ____ מֵעֵינַי
לַחֻפְשָׁה מֵאֹנֶס יוֹבִילוּנִי
דּער בְּרוּךְ אִיז גְּרוֹיְס
____ רַבּוֹתַי
אַל תִּשְׁאֲלוּנִי אָן
אַל תִּשְׁאֲלוּנִי אֵיךְ
בְּאֵין בְּרֵירָה מוֹבִילִים אוֹתִי וַאֲנִי הוֹלֵךְ
וַדַּאי יֶשְׁנוֹ 
מָקוֹם שֶׁבּוֹ עוֹמְדִים מִלֶּכֶת
מָקוֹם שֶׁבּוֹ שָׁנָה לִשְׁנָתַיִם הוֹפֶכֶת.
*******************
"יֵשׁ דַּפִּים בַּיּוֹמָן שֶׁל הַלֵּב
שֶׁרַק אֱלֹהִים – 
הוּא יוּכַל לְקָרְאָם."
בְּאַָשְׁרָהּ שֶׁעָלָה מִכְּאֵב
כֹּה רָשְׁמָה לִי הַבַּת
וָאֶשַּׁק לָהּ נִפְעָם.
וָאֶזְכֹּר...

עֵת הָיִיתִי יֶלֶד
מְבַקֵּשׁ כַּלָּנִיּוֹת
עַל הֶהָרִים
שׁוֹאֵל לָעֵדֶר
שָׁר לַגֵּיאָיוֹת:
הוֹ, לִי הִיא!

עֵת אִמִּי בַּחֶלֶד
(וּבָהָר – כַּלָּנִיּוֹת)
לְבוֹא אָשְׁרִי
דָּמְעָה בַּסֵּתֶר –
שִׁיר לְיוֹם כְּלוּלוֹת.
הוֹ, לִי הִיא!
*******************
‏הוֹי ,אִמָּא, זִכְרִי וְשִׁמְרִי נָא
אֶת חִיּוּךְ הַפְּרִידָה הַתָּמִים.
הֵן תָּמִיד אֶת לִבֵּנוּ יַרְנִינָה
הֵד שִׁירַת חֲלוֹמֵךְ בַּכְּרָמִים. 

בִּנְגִינַת גַּעְגּוּעִים לַמּוֹלֶדֶת
בָּהּ נִצְעָדָה לַקְּרָב עִם אוֹיֵב
כָּךְ נִפְרָד עוֹד מֵאִמָּא הַיֶּלֶד,
כָּךְ הוֹלֵךְ גַּם הַבֵּן הָאוֹהֵב. 

‏שָׁעוֹת עַל שָׁעוֹת עֵת אֶשְׁמֹרָה
לֵילוֹתַיִךְ דָּמִים וְגוֹרָל.
מִסָּבִיב אֲפֵלָה... לֹא נֵאוֹרָה
שְׂאִי בִּרְכָּתוֹ שֶׁל חַיָּל. 

‏בִּנְגִינַת גַּעְגּוּעִים...

‏צָעֲדָה הַפְּלֻגָּה הַנּוֹדֶדֶת
עַל דִּגְלָהּ וְלִבָּהּ הֵן חָרוּת:
עוֹד נָשׁוּבָה אֵלַיִךְ, מוֹלֶדֶת,
עוֹד נִשָּׂא לָךְ אֶת שְׁלוֹם הַחֵרוּת!

‏בִּנְגִינַת גַּעְגּוּעִים...
*******************
בֹּקֶר שְׁבָט בְּרֹךְ לוֹטֵף –
הַמַּעְדֵּר עַל הַכָּתֵף,
נֶטַע רַךְ בַּיָּד
וְחֶדְוָה רַבָּה בַּלֵּב.

נֶטַע, נֶטַע, נֶטַע רַךְ,
לַשָּׂדֶה נֵצֵא בַּסָּךְ, 
אֵי שָׁם שְׁמָמָה –
חֹרֶשׁ-עַל יִצְמַח!

נֶטַע רַךְ –
טַל וְגֶשֶׁם לֹא תֶּחְסַר!
שֹׁרֶשׁ הַךְ
בְּסֶלַע וּמִדְבָּר.
נֶטַע גַּן,
תְּשַׂגְשֵׂג לְיַעַר-עַד
מִן נוֹף דָּן
עַד לְחוֹף אֵילַת!
*******************
שַׁחַף צוֹרֵחַ – סַעַר!
רוּחַ חוֹבֶטֶת גַּל –
תֵּן דָּם וָמוֹחַ,
תֵּן כָּל הַכּוֹחַ,
תֵּן לְבִנְיַן הַנָּמָל!
הָבָה וָתֵן – שֶׁכֶם,
יָם הוּא גַּם-כֵּן – לֶחֶם!
אֶרֶץ וָמַיִם
קַח בַּיָּדַיִם,
שְׁלַח אֶת הַמֵּזַח צַעַד צַעַד!

כָּל רַב-חוֹבֵל יֵדַע-נָא!
וְכָל סַפָּן נָכְרִי:
כִּי בְּעִירֵנוּ –
פְּרִי-עֲמָלֵנוּ
גַּם הַנָּמָל הוּא עִבְרִי!
הָבָה וָתֵן – שֶׁכֶם,
יָם הוּא גַּם-כֵּן – לֶחֶם!
אָרָץ וָמַיִם
קַח בַּיָּדַיִם,
שְׁלַח אֶת הַמֵּזַח צַעַד צַעַד!
כָּל רַב-חוֹבֵל יֵדַע-נָא:
רוּחַ עִבְרִית אֵיתָנָה!
גִּיל! גַּל!
אָנוּ בּוֹנִים נָמָל!
*******************
אֲנַחְנוּ עֵדָה עִקֶּשֶׁת
עֲדַת יַעֲקֹב מִדּוֹר דּוֹר –
מִי לְאֶרֶץ מוֹרֶשֶׁת
דַּרְכֵּנוּ יַחְסֹם וְיִגְדֹּר?

בְּגִלְגּוּל לֵדָה מְחֻדֶּשֶׁת
נִפְרֹץ כָּל שַׁעַר וּגְבוּל
וְחִשַּׁלְנוּ יָדֵינוּ כָּעֶשֶׁת
לְהַתִּיר מָשִׁיחַ כָּבוּל.

שֶׁלָּנוּ זֹאת הַיַּבֶּשֶׁת:
הָעֵמֶק, הָהָר וְהַיָּם.
לֹא עוֹד תִּקְוָתֵנוּ נוֹאֶשֶׁת –
עוֹד חַי יִשְׂרָאֵל וְקַיָּם!
*******************
אֲנַחְנוּ עֵדָה עִקֶּשֶׁת
עֲדַת יַעֲקֹב מִדּוֹר דּוֹר –
מִי לְאֶרֶץ, אֶרֶץ מוֹרֶשֶׁת
דַּרְכֵּנוּ יַחְסֹם וְיִגְדֹּר?

בְּגִלְגּוּל לֵדָה מְחֻדֶּשֶׁת
נִפְרֹץ כָּל שַׁעַר, שַׁעַר וּגְבוּל
וְחִשַּׁלְנוּ יָדֵינוּ כָּעֶשֶׁת
לְהַתִּיר מָשִׁיחַ כָּבוּל.

שֶׁלָּנוּ זֹאת הַיַּבֶּשֶׁת:
הָעֵמֶק, הָהָר, הָהָר וְהַיָּם.
לֹא עוֹד תִּקְוָתֵנוּ נוֹאֶשֶׁת –
עוֹד חַי יִשְׂרָאֵל וְקַיָּם!
*******************
שִׁיר לָעֵמֶק, שִׁיר לָהָר,
שִׁיר לַיּוֹם וְלַמָּחָר.
הָרָחוֹק – יִקְרַב הֲלוֹם,
הַקָּרוֹב – פּוֹתֵר חֲלוֹם.
שִׁיר לָעַיִן, שִׁיר לַלֵּב,
לַקַּיָּם וְלַחוֹלֵף.

שִׁיר לַבֵּן וְשִׁיר לַבַּת;
שִׁיר לַחֹל וְלַשַּׁבָּת.
מִי שֶׁרַן – יַגְבִּיר הַשִּׁיר.
הֶחָדֵל – לִבּוֹ יָעִיר.
מִי שֶׁיֵּשׁ פֹּה – לָנוּ אָח
וְלִבֵּנוּ לַנִּדָּח.
*******************
מַה טֹּבוּ אֳהָלֶיךָ, שְׂדֵה יִזְרְעֶאל,
עַל בִּרְכוֹת אֲבוֹתַי לִי עָלִיתָ,
רַבִּים עֲמָקִים יַפְיָפוּ מֵהַלֵּל
וְאַתָּה מִכֻּלָּם יַפְיָפִיתָ.

כִּי רָחָב לְבָבְךָ וְעַתִּיק מִשִּׁירִים,
כִּי עָמֹק הַנִּגּוּן שֶׁזְּרָעוּךָ,
וְעַל כֵּן נִשְׁבְּעָה לְךָ יַד בַּחוּרִים
וְעַל כֵּן עֲלָמוֹת אֲהֵבוּךָ.

לְרֹאשְׁךָ עוֹד נִתְלֶה אֶת שִׁמְשׁוֹת הַזָּהָב
לִתְנוּבַת אַדְמָתְךָ נַטֶּה שֶׁכֶם.
בָּרְכֵנוּ, אָחִינוּ, בִּדְבַשׁ וְחָלָב, 
בִּתְנוּבַת אַדְמָתְךָ וְהַלֶּחֶם.

כִּי לְךָ הָאִילָן וּלְךָ הַנְּחָלִים 
וְעַל פִּיךָ דַּרְכֵּנוּ נוֹשֶׁקֶת.
יִזְרְעֶאל, מִי יִתְּנֵנוּ לִהְיוֹת כִּגְמַלִּים 
וְלָשֵׂאת תְּבוּאָתֶךָ מִנֶּגֶד!

מַה טֹּבוּ...

וְאַתָּה מִכֻּלָּם יַפְיָפִיתָ!
*******************
מַה טֹּבוּ אֳהָלֶיךָ, שְׂדֵה יִזְרְעֶאל,
עַל בִּרְכוֹת אֲבוֹתַי לִי עָלִיתָ,
רַבִּים עֲמָקִים יַפְיָפוּ מֵהַלֵּל
וְאַתָּה מִכֻּלָּם יַפְיַפְיָפִיתָ.

כִּי רָחָב לְבָבְךָ וְיָפֶה מִשִּׁירִים,
כִּי עָמֹק הַנִּגּוּן שֶׁזְּרָעוּךָ,
וְעַל כֵּן נִשְׁבְּעָה לְךָ יַד בַּחוּרִים
וְעַל כֵּן עֲלָמוֹת אֲהֵבוּךָ.

מַה טֹּבוּ אֳהָלֶיךָ, שְׂדֵה יִזְרְעֶאל!
*******************
מֵעַבְדוּת גֵּו וְלֵב, מִקַּדְרוּת הַגֵּרוּת –
לְאוֹרָה, לִמְכוֹרָה, לְחֵרוּת.
עֲבוֹדָה, הַתְמָדָה, מְסִירוּת וְעֵרוּת,
כֹּה נֵצֵא, כֹּה נָבוֹא מֵעַבְדוּת לְחֵרוּת.
*******************
נְאַגֵּד אֲגָדִים בַּבָּר
נְאַלֵּם אֲלֻמּוֹת בַּכַּר
עֹמֶר תְּבוּאָה חֲדָשָׁה
עֹמֶר תְּבוּאָה חֲדָשָׁה

הַמְּלִילוֹת רַכּוֹת גַּרְעִינִים
זַרְעֵי הַבְּרָכָה עוֹד שְׂפוּנִים.
עֹמֶר תְּבוּאָה חֲדָשָׁה
עֹמֶר תְּבוּאָה חֲדָשָׁה

תִּשָּׂא אֲדָמָה רֹב תַּגְמוּל
יְבֹרַךְ בְּיָדֵינוּ הַיְּבוּל.
עֹמֶר תְּבוּאָה חֲדָשָׁה
עֹמֶר תְּבוּאָה חֲדָשָׁה

*******************
עֹמֶר עֹמֶר
תְּבוּאָה חֲדָשָׁה:
נְאַגֵּד אֲגָדִים
אֲגָדִים – בָּר,
נְאַלֵּם אֲלֻמּוֹת 
בַּגַּיְא וְגַם בָּהָר.
*******************
הִנֵּה אָדָם מְטַיֵּל בִּרְחוֹב
___ גַּם יַחַד
כָּל הַיּוֹם הוּא מִתְבַּטֵּל
וּמִתְמוֹגֵג מִנַּחַת

בַּתֵּאַטְרוֹן כִּגְרָף הוּא יוֹשֵׁב
וְלֹא שִׁלֵּם אֲפִלּוּ מַטְבֵּעַ
וְעוֹד הוּא מֵעֵז הֶחָצוּף לְצַפְצֵף
לַשַּׂחְקָן הַזָּר וְהַגּוֹוֵעַ

הַאִם הוּא ___ לַעֲמֹל
לַעֲבֹד יָמִים וְלֵילוֹת
וְכָמוֹנִי לִצְעֹק בְּקוֹל:
כֻּפְתָּה כֻּפְתָּאוֹת, כֻּפְתָּאוֹת בְּזוֹל!
*******************
קֹר עוֹלֶה מִתּוֹךְ הַלַּיִל,
הַזָּרוּעַ כּוֹכָבִים,
לוֹמֶדֶת עַלְמָה יְפַת עֵינַיִם
אֶת תּוֹרַת הַלּוֹחֲמִים.

כְּסוּת פַּרְוָה לָהּ וּמִצְנֶפֶת,
רַק אֶקְדֹחַ בְּיָדָהּ,
יַלְדָּה שֶׁסָמְקָה לֶחְיָהּ - אוֹרֶבֶת
לְבוֹאָהּ שֶׁל שַׁיָּרָה.

אֵשׁ נִפְלֶטֶת מִן הַנֶּשֶׁק,
אֵשׁ אֶל לֵב הַמְכוֹנִית,
חָרוּךְ עַד שִׁלְדָה מוּטָל הָרֶכֶב,
שׁוּב לֹא יִתְנַכֵּל שֵׁנִית.

טֶרֶם שַׁחַר, מִן הַיַּעַר,
עַל רֹאשָׁהּ הִלַּת שְׁלָגִים,
יוֹצֵאת הָעַלְמָה אֶל מוּל הַסַּהַר
בְּחִיּוּךְ שֶׁל עֲלוּמִים.


*******************
כְּשַׁחַף קַל נִשֵּׂאת בְּרֹן לָהּ סְפִינָתֵנוּ
כְּשִׁיר זוֹרֵחַ בְּלֵב שָׂמֵחַ.
כְּמַנְגִּינָה נִשֵּׂאת סְפִינָה עֲלֵי יָמֵינוּ
שִׁירַת גַּלִּים פּוֹקַעַת לַמֶּרְחָב.

הַצּוֹפֶה כְּבָר מַכְרִיז מֵרֹאשׁ הַתֹּרֶן:
הַמֶּרְחָק אֶל הַחוֹף אֵינֶנּוּ רַב.
צְאוּ, הַמַּלָּחִים! – הַחוֹפִים מְחַיְּכִים,
נְחַיֵּכָה נָא אִתָּם יַחְדָּיו.

מַה טּוֹב לָשׁוּט, אַחִים, בְּשִׁיר אֶל חוֹף בָּטוּחַ
לְאִישׁ הַשַּׁיִט, גַּם לוֹ יֵשׁ בַּיִת.
הִנֵּה הִגַּעְנוּ הֵנָּה יַחַד עִם הָרוּחַ
וְאִף אִתָּהּ נָשׁוּב לַמֶּרְחַקִּים.

אַךְ בְּטֶרֶם נַחְזֹר אֶל סְפִינָתֵנוּ
נֵצֵא לַשָּׂדוֹת הַיְּרֻקִּים,
נַחְבֹּק הַיָּד אַחִים, לִקְרָאתֵנוּ הֵם שְׂמֵחִים
נְחַיֵּכָה נָא אִתָּם יַחְדָּיו.
*******************
נִשְׁעָן אֶל תֹּרֶן הַסְּפִינָה,
גַּלֵּי הַיָּם אֶסְפֹּרָה.
שָׁלוֹם לָךְ, מוֹלַדְתִּי,
מִמֵּךְ, הָהּ, אֶעֱקֹרָה!

הִנֵּה עָבַרְתִּי פְּנֵי בֵּיתִי,
רַק שִׁמְשׁוֹתָיו בָּרָקוּ.
אֵין אִישׁ רוֹמֵז בִּרְכַּת-דַּרְכִּי.
עֵינַי אֵיךְ לֹא יִמָּקוּ?

נָא הִתְפָּרְצִי דִּמְעַת-עֵינִי,
נָא הִתְפָּרְצִי, מַהֵרִי!
הָהּ, לִבָּתִי, הַקְשִׁיבִי-נָא,
חִזְקִי פֶּן תִּשָּׁבֵרִי!
*******************
רוּחַ וְתֹרֶן רָם
וָאֳפָקִים,
חוֹפֶיךָ, שַׂר הַיָּם,
מָה רְחוֹקִים.

עוּרוּ, הַסַּפָּנִים,
לַמָּשׁוֹט, לַמָּשׁוֹט,
הַדֶּרֶךְ לְפָנִים!
הַסּוּפוֹת רוֹעֲשׁוֹת!

גֹּלּוּ, גֹּלּוּ הַגַּלִּים,
גֹּלּוּ גַּל בַּלֵּב,
שִׁירוּ, שִׁירוּ, מַעְפִּילִים,
הַנָּמָל קָרֵב.
*******************
רוּחַ וְתֹרֶן רָם
וָאֳפָקִים,
חוֹפֶיךָ, שַׂר הַיָּם,
מָה רְחוֹקִים.

עוּרוּ, הַסַּפָּנִים,
לַמָּשׁוֹט, לַמָּשׁוֹט,
הַדֶּרֶךְ לְפָנִים!
הַסּוּפוֹת רוֹעֲשׁוֹת!

גֹּלּוּ, גֹּלּוּ הַגַּלִּים,
גֹּלּוּ גַּל בַּלֵּב,
חוּלוּ, חוּלוּ, מַעְפִּילִים,
הַנָּמָל קָרֵב!
*******************
מִמִּשְׂרְפוֹת זְדוֹן, מִגַּרְדֻמִּים וָכֶלֶא
וּמִתָּאֵי הַגַּזִּים, מִקִּבְרוֹת הַהֲמוֹנִים
עֲלִי שְׂרוּפָה בְּאֵשׁ, עֲלִי שַׁלְהֶבֶת פֶּלֶא,
שְׁבוּעַת הַיְהוּדִים הָאַלְמוֹנִים.

עֲלִי אַחֲוַת דָּמִים, עֲלִי שְׁבוּעַת מַסַּדָה,
הָנִיפִי אֶת דִּגְלֵךְ לְרוּחַ הַנָּקָם
אֲנַחְנוּ קַיָּמִים, אֲנַחְנוּ הַבְּרִיגָדָה,
אֲנַחְנוּ אוּד הָאֵשׁ שֶׁמִּן הָאֵפֶר קָם.

עֲלִי, עֲלִי בְּרִיגָדָה,
עֲלִי נָא, צַעֲדִי
דַּגְּלִי, דַּגְּלִי בְּרִיגָדָה
נִשְׁקֵךְ הַיְּהוּדִי.
עֲלִי, עֲלִי נָא, צַעֲדִי
חַשְּׁלִי, חַשְּׁלִי נָא, עוֹדְדִי.
אַשְׁרַיִךְ שֶּׁהָיִית
הָיִית נוֹשֵׂאת מָגֵן דָּוִד
וְרֶכֶב יִשְׂרָאֵל וּפָרָשָׁיו,
כִּי לֹא לַשָּׁוְא, כִּי לֹא לַשָּׁוְא
לָחַמְנוּ לֹא לַשָּׁוְא.
*******************
לֹא סִיעוֹת בְּנֵי-עוֹרֵב נִתְכַּנְּסוּ שָׁם
תַּחַת צֵל עֲרָבוֹת, לַמִּשְׁתֶּה:
הַיְדָּמָקִים וְנָאצִים נִסּוּ שָׁם
לְשַׁסֵּף נוֹף אַרְצִי הַיָּפֶה.
 
אַךְ גָּבְרָה שָׁם אַדְמַת הַמּוֹלֶדֶת
לֹא יָכְלוּ נַתְּקָה לִגְזָרִים.
עֵין נִצֵּינוּ-שׁוֹמְרֵינוּ שׁוֹקֶדֶת
אַדִּירוֹת הֵן כַּנְפֵי הַנְּשָׁרִים.
 
לֹא חֹד חֶרֶב יַשְׁמִידֵנוּ
גַּם לֹא חֵץ אוֹיֵב יָעִיף
אַךְ הֵנַפְנוּ אֶת יָדֵינוּ
כֵּן נַכֶּה וְגַם נוֹסִיף.
*******************
בְּבוֹא הַסְּתָו לִבִּי יִתְאַו
לְהִתְבּוֹדֵד, לְהִתְבּוֹדֵד,
וְעִם הַסְּתָו וְהֶחָצָב
לְהִתְעוֹדֵד, לְהִתְעוֹדֵד.
*******************
עוּרוּ, אַחַי, אַל תָּנוּמוּ
לַעֲבוֹדַתְכֶם אָנָּא קוּמוּ!

יָהּ חַי לִי, לִי הָהּ עֲמָלִי!
יָהּ חַי לִי, לִי הָהּ עֲמָלִי!
יָהּ חַי לִי, לִי הָהּ עֲמָלִי!

הָעוֹלָם עוֹמֵד עַל הָעֲבוֹדָה
הָרִיעוּ, שִׁירוּ בְּקוֹל תּוֹדָה!

יָהּ חַי לִי, לִי הָהּ עֲמָלִי...

הָעֲבוֹדָה הִיא כָּל חַיֵּינוּ,
מִכָּל צָרָה תַּצִּילֵנוּ.

יָהּ חַי לִי, לִי הָהּ עֲמָלִי...

מִטַּל שָׁמַיִם וּמִכָּל מֶגֶד,
לֶחֶם לֶאֱכֹל וְלִלְבֹּשׁ בֶּגֶד.

יָהּ חַי לִי, לִי הָהּ עֲמָלִי...
*******************
הָיָה עֶרֶב בָּשׂוּם,
כֹּה שָׁקַט הַיְּקוּם
וְהָרְחוֹב כֹּה אָרֹךְ, כֹּה רֵיק...
ְהוּא צָעַד בּוֹ דָּמוּם
וְחָשַׁב עַל... לֹא כְלוּם,
הוּא צָעַד עִם לִבּוֹ הַשּׁוֹקֵק (הַשּׁוֹקֵק)
וְהָרְחוֹב הָאָרֹךְ הָיָה רֵיק, הָיָה רֵיק,
הוּא צָעַד וְלִבּוֹ שׁוֹקֵק.

אוֹתוֹ עֶרֶב בָּשׂוּם,
בּוֹ שָׁקַט הַיְּקוּם
וְאָרַךְ עַד אֵין קֵץ הָרְחוֹב,
לֹא יָכְלָה הִיא לָנוּם,
מֶה הָיָה לָהּ? "לֹא כְלוּם"!
רַק הָיָה לָהּ, פָּשׁוּט, כֹּה לֹא טוֹב (כֹּה לֹא טוֹב)
וְאָרַךְ עַד אֵין קֵץ, עַד אֵין קֵץ הָרְחוֹב
וְהָיָה לָהּ פָּשׁוּט - לֹא טוֹב...

וּבְעֶרֶב בָּשׂוּם,
עֵת שָׁקַט הַיְּקוּם
וְהַסַּהַר מֵעַל שׁוֹטֵט - 
הוּא: חָשַׁב עַל... לֹא כְלוּם,
הִיא: הָיָה לָהּ... לֹא כְלוּם
אַךְ הָיָה לִשְׁנֵיהֶם (לִשְׁנֵיהֶם) מַה לָּתֵת
וְהַסַּהַר מֵעַל מְשׁוֹטֵט, מְשׁוֹטֵט
לִשְׁנֵיהֶם הָיָה מַה לָּתֵת.

יֵשׁ לֵילוֹת בַּיְּקוּם,
בָּם הַשֶּׁקֶט בָּשׂוּם
וּמִסַּהַר הַלֵּב יִלְהַט...
בָּם הָרְחוֹב כֹּה רָדוּם,
כֹּה חוֹלֵם עַל.. לֹא כְלוּם...
בָּם הַשְּׁנַיִם יִהְיוּ לְאֶחָד (לְאֶחָד)
כִּי מִסַּהַר הַלֵּב כֹּה יִלְהַט, כֹּה יִלְהַט
וְהַשְּׁנַיִם יִהְיוּ - אֶחָד...


*******************
שִׁיר עַל עֵץ, עֵץ בּוֹדֵד, עֵץ שִׁקְמָה בָּרוּחַ.
כָּל צִפּוֹר, כָּל אָדָם בְּצִלּוֹ יָנוּחַ.
כָּל אָדָם בָּעֲרָבָה אֶת הָעֵץ יוֹדֵעַ,
אֵין שֵׁנִי לוֹ בַּמִּדְבָּר, הוּא יָדִיד וָרֵעַ.

כִּי הָעֵץ כְּאֵם טוֹבָה עֵת יִפְרֹשׂ כְּנָפַיִם
הוּא מֵגֵן מִכָּל פִּגְעֵי אֶרֶץ וְשָׁמַיִם.
אִמָּא, עֵץ מַה טּוֹב לִבְנֵךְ עַל בִּרְכָּיו לִכְרֹעַ,
וְאֶמְצָא פֹּה בְּחֵיקוֹ אֹשֶׁר וּמַרְגּוֹעַ.

יָם טָרִי טָרִי טָרִי...

וְיָצוֹא יָצָא הַבֵּן אֶל מֶרְחֲבֵי הַנֶּגֶב,
בְּזֵעַת אַפָּיו הִשְׁקָה רֶגֶב אַחַר רֶגַב.
בַּקִּרְיָה הָרְחוֹקָה אֵם זְקֵנָה אוֹהֶבֶת
אֶל בְּנָהּ בָּעֲרָבָה מִכְתָּבָהּ כּוֹתֶבֶת.

"הִשָּׁמֵר בְּנִי הַיָּקָר מִמּוֹקֵשׁ וְתַיִל,
אֲלֹהִים יִשְׁמֹר אוֹתְךָ מִצִּנַּת הַלַּיִל.
עָטוּף סְוֶדֶר וְצָעִיף, גּוֹזָלִי בָּרוּחַ,
בִּרְכָתִי שְׁלוּחָה לְךָ, בְּצֵל הָעֵץ תָּנוּחַ".

יָם טָרִי טָרִי טָרִי...

וּבִפְרֹץ לֵיל קְרָבוֹת, לֵיל דָּמִים וָסַעַר,
מוּל הָאֹפֶל, מוּל הַלֵּיל, יַעֲמֹד הַנַּעַר.
אֶת הָעֵץ הַיָּקָר יַד אוֹיֵב עוֹקֶרֶת
וְהַבֵּן שׁוּב קוֹרֵא מֵאִמּוֹ אִגֶּרֶת:

"אַל יֵאוּשׁ גּוֹזָלִי, צַו זֶה מִגָּבוֹהַּ,
גַּם עֵצִים וְגַם תִּקְוָה עוֹד תּוֹסִיף לִנְטֹעַ.
עַל אַפָּהּ וַחֲמָתָהּ שֶׁל יָד זוֹ הַפּוֹשַׁעַת
עוֹד יִצְמַח בָּעֲרָבָה עֵץ חַיִּים וָדַעַת"

יָם טָרִי טָרִי טָרִי...
*******************
הוֹ, נַעֲרָה, כַּד עַל שִׁכְמָהּ
לִקְטֹף פְּרָחִים יַצְאָה חָמְדָה
חָמְדָה הָרִים גְּבָעוֹת בְּקָעוֹת
נוֹפֵי אַרְצֵנוּ רְנָנוֹת חָמְדָה

לִקְּטָה לָהּ פֶּרַח כְּחַלְחַל
כָּתֹם וָרֹד וּצְהַבְהַב
חָסֵר הָיָה אָדֹם לַזֵּר
חָסֵר
שֶיְּלַבֵּב יָּאִיר בַּלֵּב
יְלַבֵּב

נִמְצָא הַפֶּרַח עַל צִבְעוֹ
הִנּוֹ אָדֹם כֻּלּוֹ מְתֹם
אָדֹם כַּיַּיִן אֶקרָא לוֹ אֶשְׁתֶּה
אֶשְׁתֶּה אֶרְוֶה מִגְוָן אוֹרוֹ
אֶרְוֶה

*******************
פִּנַּת מוֹלַדְתִּי הַיָּפָה בְּתֵבֵל,
פְּנִינִים לִי זְרוּעוֹת עַל כָּל שְׁבִילַיִךְ.
וְלוּ בְּמֵי גַּן עֵדֶן הָיִיתִי טוֹבֵל-
נָשָׂאתִי גַּם אָז נַפְשִׁי אֵלַיִךְ.

לִחְיוֹת כָּל יָמַי בָּךְ זֶהוּ חֶפְצִי.
וְאִם גַּם יָדִיד לִי אֶמְצָא בְּאַרְצִי,
אֲזַי מִי יִדְמֶה וּמִי יִשְׁוֶה לִי.
*******************
נוּמִי, נוּמִי, יַלְדָּתִי,
נוּמִי, נוּמִי, נִים!
נוּמִי, נוּמִי, קְטַנָּתִי,
נוּמִי, נוּמִי, נִים!

אַבָּא הָלַךְ לָעֲבוֹדָה – 
הָלַךְ הָלַךְ אַבָּא!
יָשׁוּב עִם צֵאת הַלְּבָנָה –
יָבִיא לָךְ מַתָּנָה!

נוּמִי, נוּמִי, יַלְדָּתִי...

אַבָּא הָלַךְ אֶל הַכֶּרֶם –
הָלַךְ הָלַךְ אַבָּא!
יָשׁוּב עִם צֵאת הַכּוֹכָבִים –
יָבִיא לָךְ עֲנָבִים!

נוּמִי, נוּמִי, יַלְדָּתִי...

אַבָּא הָלַךְ אֶל הַפַּרְדֵּס – 
הָלַךְ הָלַךְ אַבָּא!
יָשׁוּב בָּעֶרֶב עִם הָרוּחַ –
יָבִיא, יָבִיא תַּפּוּחַ!

נוּמִי, נוּמִי, יַלְדָּתִי,
נוּמִי, נוּמִי, נִים!
נוּמִי, נוּמִי, קְטַנָּתִי,
נוּמִי, נוּמִי, נִים!

אַבָּא הָלַךְ אֶל הַשָּׂדֶה –
הָלַךְ הָלַךְ אַבָּא!
יָשׁוּב בָּעֶרֶב עִם צְלָלִים –
יָבִיא לָךְ שִׁבֳּלִים!

נוּמִי, נוּמִי, יַלְדָּתִי...

*******************
מִמְּרוֹמֵי שְׁמֵי הַתְּכֵלֶת
יָהֵל הַיָּרֵחַ 
רֹךְ אוֹרֵהוּ אֶל כָּל יֶלֶד
וְיַלְדָּה שׁוֹלֵחַ.

נוּמִי, יַלְדָּתִי, בָּעֶרֶשׂ 
הֵרָגְעִי וָנוּמִי
עַד יָעִיר אוֹתָךְ קַו חֶרֶס
וְיִקְרָא לָךְ: קוּמִי. 

‏מִשָּׁמַיִם זַךְ גַּפַּיִם
יֵדֶא כְּרוּב אֵלַיִךְ. 
רֹן יָרֹן לָךְ בֶּן שָׁמַיִם
וְיָגֵן עָלַיִך. 
‏
נוּמִי, יַלְדָּתִי...
*******************
"נוּמִי-נוּמִי-נוּמִי נִים"
מְזַמְּרִים הָעֲנָנִים,
וְכוֹכָב קָטָן בָּרוֹם
מְחַיֵּךְ לוֹ מֵחֲלוֹם
וְלוֹחֵשׁ לָךְ וּמַנְעִים:
"נוּמִי, נוּמִי, נִים".

"נוּמִי-נוּמִי-נוּמִי נִים" –
עַלְעַלֵּי עֵצִים נָעִים;
זֶה הָרוּחַ הַשּׁוֹבָב
בָּא רָכוּב עַל זְנַב הָעָב
וְלוֹחֵשׁ לָךְ וּמַנְעִים:
"נוּמִי, נוּמִי, נִים".

"נוּמִי-נוּמִי-נוּמִי נִים" –
לַשָּׂדוֹת וְלַגַּנִּים,
מִן הָהָר יָרַד הַצֵּל
בָּא לָעֵמֶק, בָּא הַלֵּיל.
פַּעֲמוֹן הַרְחֵק יַנְעִים:
"נוּמִי, נוּמִי, דִּין-דִּין-דִּין!".
*******************
עוֹלָלִי, הוֹ, בּוֹא וּשְׁכַב
נָח בָּאָחוּ הַשֶּׁנְהָב
עַיִן לוֹ אַחַת גְּדוֹלָה
כִּלְבָנָה מְלֵאָה עוֹלָה

עוֹלָלִי, הַקְשֵׁב, הַקְשֵׁב
עַיִן זוֹ לֹא תְּעַפְעֵף
וּבָאָרֶץ הִיא צוֹפָה
מִנִּי סוֹף וְעַד סוֹפָהּ.
*******************
עֲנָנִים קוֹדְרִים יִזְעָפוּ
רוּחַ קַר נוֹשֵׁב
בְּנִי, אָבִיךָ בְּסִיבִּירְיָה
בִּשְׁלוֹמְךָ דּוֹרֵשׁ

בְּשׂוֹרוֹת נָשָׂא הָרוּחַ
מֵאַרְצוֹת הַקֹּר
בְּנִי, אָבִיךָ בְּסִיבִּירְיָה
בַּמַּעְדֵּר יַחְפֹּר
*******************
הֵרָדְמִי, יַלְדָּה קְטַנְטֹנֶת,
שָׁם רוֹמֵז כּוֹכָב.
אִמָּא לָךְ תִּרְקֹם כֻּתֹּנֶת
תְּכֵלֶת עִם זָהָב.

אֶקַּח לִי תְּכֵלֶת מִשָּׁמַיִם,
פָּז מִן הַחַמָּה.
לְיַלְדָּתִי יְפַת הָעֵינַיִם
כֻּתֹּנֶת רְקוּמָה.

הִנֵּה עוֹלֶה, עוֹלֶה כְּבָר הַיָּרֵחַ
עוֹלֶה, עוֹלֶה וּמַכְסִיף
מִכַּסְפּוֹ אֵלַי שׁוֹלֵחַ –
לְכֻתַּנְתֵּךְ אוֹסִיף.

הֵרָדְמִי, יַלְדָּה קְטַנְטֹנֶת...
*******************
בָּא הַלַּיְלָה 
הַיָּרֵחַ
לוּ לִי לוּ
אֶת אוֹרוֹ אֵלַי שׁוֹלֵחַ
לוּ לִי לוּ
וְכוֹכָב קָטָן זָהֹב
מְבָרְכֵנִי לַיְלָה טוֹב
לוּ לִי לוּ לִי לוּ
לַיְלָה טוֹב


*******************
לְאַט לָךְ צִפּוֹרִי
אַל קוֹם, אַל רֹן
תִּינוֹקִי הַפָּעוֹט
רוֹצֶה לִישׁוֹן

לְאַט לְךָ, כַּלְבִּי
אָסוּר לִנְהוֹם
אַל תִּגְעֶה, עֶגְלִי
שְׁכַב וָדֹם

אַל תְּיַלֵּל, חֲתוּלִי
עַכְבָּרִי, הַס
פֶּן תָּעִירוּ תִּינוֹקִי
חָלִילָה וְחַס


*******************
שְׁבִי נָא אִמָּא עַל יָדִי
וְשִׁירִי לִי שִׁיר עֶרֶשׂ
לֹא אוּכַל לְהֵרָדֵם
גַּם כִּי רַד הָעֶרֶב

שִׁירִי שִׁירִי לִי עַל כּוֹכָבִים
שֶׁיָּצְאוּ לָשׂוּחַ
עַל בַּדֵּי בַּדֵּי הָאִילָנוֹת
אַט נָעִים בָּרוּחַ

וְעַל פֶּרַח קָט בַּגָּן
שֶׁסָּגַר גָּבִיעַ
וְעַל נַחַל הִתְנַמְנֵם
לַיִל כִּי הִגִּיעַ

אָז לֶחְיִי עַל כַּף יָדֵךְ
מְנֻמְנָם אָשִׂימָה
לַיְלָה טוֹב לַכּוֹכָבִים
לַיְלָה טוֹב לָךְ אִמָּא!	 




*******************
תַּחַת עֶרֶשׂ בְּנִי הָרָךְ
עוֹמֵד גְּדִי, כַּשֶּׁלֶג זָךְ.
הַגְּדִי הָלַךְ לִמְקוֹם סְחוֹרָה,
וּבְנִי יִגְלֶה לִמְקוֹם תּוֹרָה.
הַגְּדִי הֵבִיא שְׁקֵדִים וְצִמּוּקִים,
וּבְנִי יָבִיא הֲלָכוֹת וּפְסוּקִים;
הַגְּדִי הֵבִיא תְּמָרִים וַחֲרוּבִים,
וּבְנִי יָבִיא מַעֲשִׂים טוֹבִים.

טוֹבִים וּמְתוּקִים חֲרוּבִים וְצִמּוּקִים,
דִּבְרֵי תּוֹרָה מֵהֶם מְתוּקִים;
דִּבְרֵי תּוֹרָה כַּיָּם עֲמֻקִּים,
דִּבְרֵי תּוֹרָה מִפָּז יְקָרִים.
יֶחְכַּם בְּנִי וְיִכְתֹּב סְפָרִים,
יִגְדַּל שְׁמוֹ וְיַאֲרִיךְ יָמִים,
וְיִהְיֶה יְהוּדִי יָשָׁר וְתָמִים.
*******************
יֶלֶד, יֶלֶד לִי נִתַּן
חִבַּלְתִּיו אֶל קוֹל הַתַּן.
יְלִדְתִּיו אֶל קוֹל פְּצָצָה,
בֶּן חָלוּץ וַחֲלוּצָה.

נוּמָה, נוּמָה, נוּמָה, נוּם!
נוּמָה, נוּמָה, נוּמָה, נוּם!

נוּם וּגְדַל וּסְפֹג הָאוֹן!
יוֹם גָּדוֹל כִּי עוֹד נָכוֹן,
יָד עוֹזֶרֶת, נְחוּצָה,
בֶּן חָלוּץ וַחֲלוּצָה.

נוּמָה...
*******************
יֶלֶד, יֶלֶד לִי נִתַּן!
חִבַּלְתִּיו אֶל קוֹל הַתַּן, 
יְלִדְתִּיו אֶל קוֹל פְּצָצָה, 
בֶּן חָלוּץ וַחֲלוּצָה;

נוּמָה, נוּמָה, נוּם!
נוּמָה, נוּמָה, נוּם!

נוּם! הַיּוֹם אֲנִי עִמְּךָ!
כִּי תִישַׁן, תִּישַׁן אִמְּךָ
עֲיֵפָה גַם רְצוּצָה.
נוּם, חָלוּץ בֶּן חֲלוּצָה.

נוּמָה... 

שֶׂה חוֹלֶה, פָּרוּץ הַלּוּל,
וּמִשְׁמֶרֶת עַל הַגְּבוּל,
וְדַלָּה עוֹד הַקְּבוּצָה, –
גְּדַל מַהֵר, בֶּן חֲלוּצָה.

נוּמָה... 

נוּם וּגְדָל וּסְפֹג הָאוֹן!
יוֹם גָּדוֹל כִּי עוֹד נָכוֹן, 
יָד עוֹזֶרֶת נְחוּצָה, 
נֶאֱמָנָה וְחָרוּצָה.

נוּמָה...
*******************
יֶלֶד, יֶלֶד לִי נִתַּן!
חִבַּלְתִּיו אֶל קוֹל הַתַּן, 
יְלִדְתִּיו אֶל קוֹל פְּצָצָה, 
בֶּן חָלוּץ וַחֲלוּצָה;

נוּמָה, נוּמָה, נוּם!
נוּמָה, נוּמָה, נוּם!

נוּם וּגְדָל וּסְפֹג הָאוֹן!
יוֹם גָּדוֹל כִּי עוֹד נָכוֹן, 
יָד עוֹזֶרֶת נְחוּצָה, 
נֶאֱמָנָה וְחָרוּצָה:

נוּמָה, נוּמָה, נוּם!
נוּמָה, נוּמָה, נוּם!

נוּם! הַיּוֹם אֲנִי עִמְּךָ!
כִּי תִישַׁן - תִּישַׁן אִמְּךָ
עֲיֵפָה גַם רְצוּצָה.
נוּם, חָלוּץ בֶּן חֲלוּצָה.

נוּמָה, נוּמָה, נוּם!
נוּמָה, נוּמָה, נוּם!
*******************
הַבֻּבָּה שֶׁלִּי גְּדוֹלָה,
שֵׁם יָפֶה קָרָאתִי לָהּ,
לָהּ קָרָאתִי אֱלִישֶׁבַע.
לוּלִי לוּלִי...

בֻּבָּתִי צְרִיכָה לִישֹׁן,
כָּךְ אָמַר לִי הַשָּׁעוֹן.
הוּא אָמַר לִי: כְּבָר וָרֶבַע!
לוּלִי לוּלִי...

נוּמִי, נוּמִי, בֻּבָּתִי,
אֱלִישֶׁבַע, אַתְּ בִּתִּי,
נוּמִי, נוּמִי, נוּמִי...
לוּלִי לוּלִי...

גַּם אֲנִי אֶשְׁכַּב לִישֹׁן...
טִיק-טיִק-טַק אוֹמֵר שָׁעוֹן...
וּמָחָר, מָחָר תָּקוּמִי!
לוּלִי לוּלִי...
*******************
הַסּוּ, כֶּלֶב וְדֻבּוֹן,
בֻּבָּתִי הָלְכָה לִישֹׁן.
הַיְּלָדִים הַקְּטַנְטַנִּים,
כְּבָר מִזְּמַן הֵם יְשֵׁנִים.
הַצְּרָצַר עַכְשָׁו יִשְׁתֹּק –
הוּא חוֹלֵם חֲלוֹם מָתוֹק. 

עָיְפָה הַחִפּוּשִׁית,
מִתְנַמְנֶמֶת בְּזָוִית.
הַנְּמָלָה עַל הַחַלּוֹן –
מַה-מְּאוֹד רוֹצָה לִישֹׁן.
אַ אַ אַ...
אַ אַ אַ...
*******************
אוֹי, אוֹי וַאֲבוֹי
חֶרְפַּת-מָצוֹק, שְׁכוֹל-עַבְדוּת
שָׁם מֵרֶפֶשׁ אֻרְווֹת טַחַב,
קִירוֹת אֹפֶל וְקַדַּחַת
קוֹל שִׁירַת אֱנוֹשׁ רוֹתַחַת:
לֵךְ עֲבֹד אוֹ מוּת!

קוּם, קוּם, קוּמָה קוּם
אֶל עֵין אוֹיֵב הַבֵּט בְּאוֹן
גָּז הַלֵּיל, הָאוֹר בּוֹקֵעַ
הַסְּאָה כְּבָר מָלֵאָה
גְּזַר הַדִּין אֲנִי תּוֹבֵעַ:
מִי לַשִּׁלְטוֹן?
*******************
אָנוּ הוֹלְכִים בְּשׁוּרָה מְלֻכֶּדֶת
מָאתַיִם גּוּפוֹת אַךְ אֶחָד הָרָצוֹן
אָנוּ הוֹלְכִים וְאִתָּנוּ צוֹעֶדֶת
מוֹרֶשֶׁת עָבָר עִם תִּפְאֶרֶת חָזוֹן

זֶה שִׁיר פְּלֻגָּתֵנוּ פְּלֻגָּה מִסְפַּר שְׁתַּיִם
רֹן כִּידוֹנִים הַנּוֹשְׂאִים אֶת הַפְּדוּת
זֶמֶר הַדּוֹר הַפּוֹרֵץ נְחֻשְׁתַּיִם
לְמַעַן חַיִּים הַהוֹלֵךְ גַּם לָמוּת


*******************
בְּדֶרֶךְ לֹא דֶּרֶךְ בַּיַּעַר,
בְּעֹרֶף הַצָּר הַכּוֹבֵשׁ,
מוּל זַעַם וְקֶצֶף בְּסַעַר
זוֹחֶלֶת שַׁלְשֶׁלֶת בָּאֵשׁ.

קָפָא בְּדַרְכֵּנוּ הַפֶּלֶג,
הַחֹרֶף אָסוּר בְּסוּפוֹת,
וָרֹד הוּא הַנֹּגַהּ לַשֶּׁלֶג
מִדַּם חֲלָלִים וּשְׂרֵפוֹת (וְגוּפוֹת).

לְפֶתַע שָׁרַק מְפַקְּדֵנוּ:
"הֱיוּ קַשּׁוּבִים וְעֵרִים!
הַנֶּשֶׁק נָכוֹן בְּיָדֵינוּ –
הִכּוֹנוּ לַקְּרָב, חֲבֵרִים!"

הָיָה מְפַקְּדֵנוּ אִישׁ פֶּלֶא,
שַׁתְקָן וּמוּזָר בִּדְרָכָיו.
יָדַעְנוּ: לִבּוֹ הוּא לֵב סֶלַע
אַךְ רַךְ וְחַנּוּן לְאֶחָיו.

בַּלַּיְלָה הַהוּא בַּמַּחְתֶּרֶת
הוּא תָּר (לָחַשׁ) בְּבִטְחָה וּבְתִקְוָה:
"קָדִימָה! אֵין דֶּרֶךְ אַחֶרֶת!
נָמוּת, לֹא נִתֵּן אֶת מוֹסְקְבָה!"

נָפַל הַמְּפַקֵּד (מְפַקְּדֵנוּ) לְעֵינֵינוּ,
אָמַרְנוּ אָז אָח אֶל אָח:
"הַסְּגַן קוּם וּפַקֵּד עָלֵינוּ" –
אַךְ הוּא אֶת מוֹסְקְבָה לֹא יִקַּח!
*******************
רֹנּוּ לֶעָמֵל בִּשְׂדוֹת יִזְרְעֶאל
בְּכָל הָעֵמֶק תּוֹר הַקָּצִיר הֵחֵל.
הָבוּ ‏הַיּוֹגְבִים מֵיטַב הַבִּכּוּרִים
שַׁי לַמּוֹלֶדֶת – אוֹת גְּאֻלַּת בָּנִים. 

‏קַרְקַע צִיָּה, הֲיִי פּוֹרִיָּה,
שְׂאִי תְּנוּבָה לָעָם!
לַמְרוֹת מִכְשׁוֹל זְרַע וַע‏ֲמֹל,
שָׂא חֶרְמֵשׁ בָּרָם.

‏אַל יֵאוּשׁ ע‏וֹבֵד, דַּע ‏בְּעֹל לָשֵׂאת,
זֶרַע הֶעָתִיד עָמֹק בַּמַּעֲנִית!
בְּזֵעָה תָּדִיר נַרְוֶה רִגְבֵי הַנִּיר –
רֹנּוּ שִׁיר לִכְבוֹד יָדַיִם מְיֻבָּלוֹת!
*******************
לִהְיוֹת בְּנֵי חוֹרִין נוֹלַדְנוּ
לְבִנְיָן, יְצִירָה וְעָמָל.
מִטְעֲנֵי אֳנִיּוֹת פָּרַקְנוּ
יָמִים וְלֵילוֹת בַּנָּמָל.

אָז תָּמִיד נְשָׂאתִיךְ, קֵיסָרְיָה,
אֶת חוֹפֵךְ הָרוֹנֵן בְּלִבִּי.
אַתְּ מְקוֹר עֹז לְכֻלָּנוּ,
בַּיִת חַם וְיָקָר אַתְּ לִי.

בַּמַּאֲבָק עַל נִשְׁמַת מִפְעָלֵנוּ,
בְּיָמִים שֶׁל כִּידוֹן וּמָצוֹר.
בִּשְׁעוֹת גַּעְגּוּעִים אֲפָפוּנוּ
אֶל הַבַּיִת וְאֶל הַדְּרוֹר.

אָז תָּמִיד נְשָׂאתִיךְ...
*******************
הַצָּהֳרַיִם כְּבָר הִגִּיעַ
רוּחַ צַח יָפוּחַ;
נוּמוּ, שִׁכְבוּ, כְּבָשִׂים תְּמִימִים,
שִׁכְבוּ נָא לָנוּחַ!

מִן הַבֹּקֶר דֶּשֶׁא רַעֲנָן
שְׁבַרְתֶּם רַעֲבוֹנֶכֶם,
וּמִן הַמַּעְיָן מַיִם זַכִּים
רְוִיתֶם צִמְאוֹנֶכֶם.

מֵאוֹר בֹּקֶר עַד צָהֳרַיִם
רֶגַע לֹא נְטַשְׁתִּיכֶם,
וּמִן הַזְּאֵבִים הָאַכְזָרִים
מִכָּל רַע שְׁמַרְתִּיכֶם.

עַכְשָׁו אֶשְׁכַּב מְעַט לָנוּחַ
מֵעֲמַל הַיּוֹם,
וּבִתְנוּמָתִי אַחֲלִיף כּוֹחַ
הוֹ, מָה רַב הַחֹם!
*******************
כַּף יָדֵךְ הוֹשִׁיטִי לִי,
אוֹר פָּנַיִךְ לִי גַּלִּי.
אוֹר פָּנַיִךְ כַּחַמָּה,
יוֹנָתִי שֶׁלִּי תַּמָּה.

יְדִידִי, קוֹלְךָ עָרֵב,
לְשִׁירְךָ עוֹנֶה הַלֵּב.
בִּלְעָדֶיךָ אֵעָצֵב,
בּוֹדֵדָה בֵיתִי אֵשֵׁב.

יַלְדָּתִי, אִמְרִי לִי "הֵן",
בַּעֲדֵךְ חַיַּי אֶתֵּן.
לָךְ לָנֶצַח אֶשָּׁבַע,
הֲשִׁיבִינִי אַהֲבָה.

אָזְנְךָ הַטֵּה בַלָּאט,
לְבָבִי סוֹדִי יִלְאַט.
אַךְ אַתָּה סוֹדִי יָדַעְתָּ,
וּלְךָ לִבִּי לָעַד.

"לִי בָּחוּר מֵרְבָבָה!"
"לִי יוֹנַת הָאַהֲבָה!"
וְאַחַת הַלֶּהָבָה –
מֵאָדָם עַד חַוָּה.
*******************
פַּעַם וְעוֹד! שֶׁלַח וָאֵת,
רֶסֶן וָרֶגֶב חוֹבְקוֹת הַיָּדַיִם.
שַׁחַר – הָאוֹת, אֹפֶל – הָעֵד:
סֶלַע וָהַר יְתוֹמִים הֵם עֲדַיִן...
לַיְלָה – אֻכָּף, יוֹם – מַחְרֵשׁוֹת
זֶה הוּא הַקָּו, זֶה הוּא הָאוֹת!

לֹא גַּלְמוּדָה אַתְּ, אַרְצִי הַיּוֹקֶדֶת.
זֹהַר קָסַמְתְּ לִי בְּעֹל מִתְפָּרֵק.
אָנוּ הָפַכְנוּ אוֹתָךְ לְמוֹלֶדֶת:
מֶסְחָה, תֵּל עָדָשׁ, 
תֵּל חַי, שֵׁיח' אַבְּרֵק.
אֹמֶץ נִצָּב, מֹרֶךְ כָּרוּת –
זֶהוּ הַצַּו, זֹאת הִיא חֵרוּת.

הֶרָה! – עַל הַר, גֵּא וּמַחֲרִישׁ,
דּוֹר מִתְבּוֹסֵס בֶּעָמָל, הַעְפִּילָה!
שַׁעַט מִשְׁמָר, תֶּלֶם חָרִישׁ,
זְרַע בִּדְרָכִים מִשְּׁמָמָה הֶאֱבִילוּ.
אֹמֶן בַּנִּיר, עַיִן בַּלֵּיל –
זֶה הוּא הַשִּׁיר, זֶה הַהַלֵּל!

לָךְ, אַדְמָתִי הַחַמָּה, הַמְּבֹרֶכֶת
(לוּ גַּם אַרְוֶה צִמְאוֹנֵךְ בְּדָמִי),
עֵת קְרִיאָתִי בְּמוֹתָהּ מְחַיֶּכֶת
לַיְלָה יַבְקִיעַ תּוֹךְ זֶמֶם וּדְמִי.
שֶׁבַע לִבְנוֹת, פַּעַם לָמוּת – 
זֶה הוּא הָאוֹת, זֶה הַיִּעוּד!

*******************
אִם גַּם רֹאשֵׁנוּ שָׁח 
וְעֶצֶב סוֹבְבָנוּ –
הָבָה וְנִתְלַקַּח 
מִן הַשִּׂמְחָה שֶׁבָּנוּ. 

הַי, הַי,
הָבָה וְנִתְמַלֵּא
שִׂמְחָה, שִׂמְחָה כִּמְלֹא הָעַיִן,
הַי, הַי,
שִׁירוּ עֲלֵה, עֲלֵה
עֲלֵה וּבְעַר הַיַּיִן!
עֲלֵה וּבְעַר הַיַּיִן!
הַי, הַי...

עֲלֵה וּבְעַר כָּאֵשׁ 
וְהַדְלִיקֵנוּ כֹּחַ! 
אֲבוֹי לַמִּתְיָאֵשׁ, 
הַלַּיְלָה יֵשׁ לִשְׂמֹחַ! 

הַי, הַי, 
הַלַּיְלָה יִגָּאֵל 
כָּל מִי, כָּל מִי שֶׁנְּשָׁמָה בּוֹ, 
הַי, הַי, 
כָּל אִישׁ בְּיִשְׂרָאֵל - 
נִיצוֹץ שֶׁל נֶחָמָה בּוֹ! 
נִיצוֹץ שֶׁל נֶחָמָה בּוֹ! 
הַי, הַי...
*******************
בִּכּוּרִים פְּרִי הִלּוּלִים
שַׁי הֵבֵאנוּ, שַׁי לָעָם.
מִן הָעֵמֶק וְכַרְמִלּוֹ
מִצָּפוֹן וְגַם מִיָּם.

שְׂאִי תּוֹדָה, אַדְמַת מוֹלֶדֶת
שָׂא תּוֹדָה, כָּל הֶעָמֵל.
בְּכַרְמֵי שָׁרוֹן וָנֶגֶב
וְעַל שַׁדְמוֹת יִזְרְעֶאל.

בִּכּוּרִים פְּרִי הִלּוּלִים...

תָּחוּל בְּרָכָה בִּיבוּל שָׂדֶה
וּמָלֵא כָּל אָסָם בָּר
בַּיְּקָבִים תִּירוֹשׁ יֶחְמַר
וְנָטַף עָסִיס כָּל הַר.

בִּכּוּרִים פְּרִי הִלּוּלִים...


*******************
שִׁירָה הַנֹּעַר, שִׁיר עֲתִידֵנוּ:
שִׁיר הִתְחַדְּשׁוּת, בִּנְיָן וַעֲלִיָּה.
מִן הַגּוֹלָה יִנְהָרוּ אַחֵינוּ,
אֶרֶץ מוֹלֶדֶת קָמָה לִתְחִיָּה!

מִי זֶה חוֹלֵל הַפֶּלֶא, 
אֶרֶץ מוֹלֶדֶת?
מִי זֶה הֵקִים כָּל אֵלֶּה, 
אֶרֶץ מוֹלֶדֶת?

זוֹ יָדְךָ, יָדְךָ הִיא הַזּוֹרַעַת,
זוֹ יָדְךָ, יָדְךָ הִיא הַנּוֹטַעַת,
כָּל עוֹד הַנֹּעַר לָנוּ בַּמּוֹלֶדֶת,
קוֹם יָקוּם חֲזוֹן עַם יִשְׂרָאֵל!
*******************
שִׁירוּ הַשִּׁיר עַל תִּירוֹשׁ דָּרְכוּ בַּגַּת 
וְעַל יַיִן יְשַׂמַּח כָּל לֵב, 
שִׁירוּ עַל עִיר נְצוּרָה עָמְדָה בָּדָד 
וּבַשַּׁעַר אֵיךְ נֻצַּח אוֹיֵב - 
הָ-הָרִיעוּ נָא, הָ-הָרִיעוּ נָא. 

עִיר עוֹז לָנוּ, עוֹז וָשֶׂגֶב, 
עוֹז לָנוּ וּמִשְׂגָּב. 
צַר נָפַל הֻכְרַע בַּנֶּגֶב 
כֹּה תִּמְחֲאוּ כַּף אֶל כַּף. 

רֹאשׁ עֲטֶרֶת - 
בַּת תִּפְאֶרֶת - 
זוֹ הַקֶּרֶת - 
הַמְּשֻׁחְרֶרֶת - 
זוֹ הַקֶּרֶת 
הַמְּשֻׁחְרֶרֶת - 
יְרוּשָׁלַיִם. 


*******************
שִׁירוּ זֶמֶר לַבְּרָכָה
וַאֲנַחְנוּ נַעֲנֶה
שֶׁתִּגְדַּל הַמִּשְׁפָּחָה
וְהַבַּיִת יִבָּנֶה
בַּגַּנִּים בֵּין הָעֵצִים –
כֵּן יִרְבּוּ, כֵּן יִרְבּוּ
שֶׁיָּרוּצוּ קֻנְדָּסִים –
כֵּן יִרְבּוּ, כֵּן יִרְבּוּ
שֶׁיֵּלְכוּ בַּטַּיָּלוֹת –
כֵּן יִרְבּוּ, כֵּן יִרְבּוּ
אִמָּהוֹת עִם עֲגָלוֹת –
כֵּן יִרְבּוּ
וּלְכָל אֵם בָּעֲגָלָה –
כֵּן יִרְבּוּ, כֵּן יִרְבּוּ
שְׁלִישִׁיָּה לְהַתְחָלָה –
כֵּן יִרְבּוּ!
*******************
– שִׁירוּ לָנוּ מִשִּׁירֵי צִיּוֹן!
– אֵיךְ נָשִׁיר עַל אַדְמַת נֵכָר?
*******************
שִׁירוּ-נָא הַמְּשׁוֹרְרִים
רַק שִׁירִים מְעוֹרְרִים!
שִׁירוּ לָנוּ מִשִּׁירֵי צִיּוֹן!
עִלְזוּ, שִׂמְחוּ, פַּזְּזוּ,
קַוּוּ לְטוֹב, הִתְעוֹזְזוּ!
לָנוּ תִּהְיֶה כָּל אַדְמַת צִיּוֹן.

הוֹי, הַמִּתְאוֹנְנִים!
הוֹי, הַמִּתְלוֹנְנִים!
אַל-נָא תְּמָרְרוּ חַיֵּיכֶם!
חוּשׁוּ, הִתְגּוֹדְדוּ 
בֵּין יֶתֶר אֲחֵיכֶם!
חוּשׁוּ, הִתְעוֹדְדוּ
וּבְנוּ אַרְצְכֶם!

עוֹד לֹא פַּסָּה הַתִּקְוָה לִהְיוֹת לְעַם בֶּן-דְּרוֹר;
אָנוּ הִתְחַלְנוּ בַּמִּצְוָה וְאָנוּ בָּהּ נִגְמֹר!
*******************
מִכִּלְאִי מִבּוֹר שֶׁבִי
אֶל אַרְצִי אֶרֶץ צֶבִי
מַה יֶּהֱמֶה בִּי הַלֵּב

לֹא אוּכַל עוֹד אֶסְבֹּלָה

אֶת עָנְיִי פֹּה בַּגּוֹלָה
אָעוּפָה לִי כָּעוֹף
אֶל אַרְצִי יְפַת הַנּוֹף

הַיָּגוֹן עִם הַכְּאֵב 
זוֹ אֶשָּׂא כֹּה לָרֹב
פֹּה חֹשֶׁךְ כָּל הַיָּמִים
שָׁם אוֹר אֲבִיב עוֹלָמִים
אוֹר רַב בְּלִי גְּבוּל בְּלִי סוֹף
הָא! שׁוֹטְרַי הָאַכְזָרִים
הֵי פִּתְחוּ לִי הַשְּׁעָרִים

אָעוּפָה לִי כָּעוֹף
אֶל אַרְצִי יְפַת הַנּוֹף
עֵת שֶׁמֶשׁ בֹּקֶר יִזְרַח 
אַבִּיטָה לִקְצוֹת מִזְרָח
מֵחֶשְׁכַת בֵּית הַבּוֹר
מַה יִרְבּוּ אָז גַּעְגּוּעַי
אֶל אַדְמַת שַׁעֲשׁוּעַי
מָה אֶשְׁאַף חַיֵּי דְּרוֹר
שָׁם תַּחַת שְׁמֵי הָאוֹר
*******************
הַבּוֹצְרִים הוֹלְכִים לַכֶּרֶם
כְּמוֹ לַמָּחוֹל
וּבוֹצְרִים בְּרִנָּה
אֶשְׁכּוֹל אַחַר אֶשְׁכּוֹל

וְשָׁרִים שִׁיר לָאֶשְׁכּוֹל:
"פְּרִי כָּמוֹךָ אִַיִן;
טוֹב אַתָּה לְמַאֲכָל
וְטוֹב אַתָּה לְיַיִן!"
*******************
חִרְשִׁי, חִרְשִׁי, חִרְשִׁי מַחְרַשְׁתִּי לִי,
הַעֲמִיקִי תֶּלֶם לִי!
חִרְשִׁי, חִרְשִׁי, מַחְרַשְׁתִּי לִי,
הַעֲמִיקִי תֶּלֶם לִי!

תֶּלֶם, תֶּלֶם, תֶּלֶם לִי
תֶּלֶם, תֶּלֶם, תֶּלֶם לִי
אֶל חֵיקֵךְ אָבִיא
גַּרְעִינֵי זְהָבִי,
לֶחֶם לִרְעָבִי –
זֶרַע! זֶרַע!

חִגְרִי, חִגְרִי, חִגְרִי אַדְמָתִי גִּיל
תַּעֲנִי שִׁיר, דֶּשֶׁא-בָּר!
חִגְרִי, חִגְרִי, חִגְרִי אַדְמָתִי גִּיל
תַּעֲנִי שִׁיר, דֶּשֶׁא-בָּר!

דֶּשֶׁא, דֶּשֶׁא, דֶּשֶׁא-בָּר
דֶּשֶׁא, דֶּשֶׁא, דֶּשֶׁא-בָּר
יַעַל לִבְרָכָה
וּלְכָל חַי שִׂמְחָה, 
וּלְעַבְדֵּךְ מִנְחָה – 
לֶחֶם! לֶחֶם!
*******************
תּוּגַת חֶרֶשׁ לַלֵּב חָדָרָה
הֵד מִתּוֹךְ הַדְּמָמָה
קוֹל הַזָּמִיר הָמָה
מְלֵא גַּעְגּוּעִים וָרֹךְ
בְּסִלְסוּלָיו.
שִׁירָתוֹ תִּדְאֶה קַל חִישׁ,
בֶּכִי יְגֻנַּב חָרִישׁ,
תְּעוֹרֵר בַּלֵּב תּוּגָה
שִׁירָתוֹ נוּגָה.
*******************
הִנֵּה אֲחַלֵּלָה בַּחֲלִילִי
בְּדוּמִיַּת לֵילִי.
יִשְׁמַע אָדָם, יַקְשִׁיב הַצֹּאן
לְזֶה הַשִּׁיר, לְזֶה הָרֹן.

מִנִּי עֵדֶר תָּעָה גְּדִי,
לֹא בִּכְדִי, לֹא בִּכְדִי,
יַעַן בָּא אֶל אָהֳלִי,
בְּצֵאתִי אֶל פָּעֳלִי.

רֹאשׁ חִכֵּךְ בַּלָּאט הַגְּדִי,
בִּיתָרַי וּבִיתֵדִי.
חוּסָה נָא, הַגִּידָה, אָח:
הֲיֵשׁ מָקוֹם לִגְדִי מֻדָּח?

הִנֵּה אֲחַלֵּלָה בַּחֲלִילִי
בְּדוּמִיַּת לֵילִי.
יִשְׁמַע אָדָם, יַקְשִׁיב הַצֹּאן
לְזֶה הַשִּׁיר, לְזֶה הָרֹן.

מִן הָעִיר בָּרְחָה יַלְדָּה
לְבַדָּהּ, לְבַדָּהּ.
וַתָּבוֹא אֶל אָהֳלִי
בְּצֵאתִי אֶל פָּעֳלִי.

אַט דָּפְקָה בְּיָד תַּמָּה
בְּנַפְשִׁי הַנִּרְדָּמָה;
חוּסָה נָא, הַגִּידָה, אָח:
הֲיֵשׁ מָקוֹם לִגְדִי מֻדָּח?

הִנֵּה אֲחַלֵּלָה בַּחֲלִילִי
בְּדוּמִיַּת לֵילִי.
יִשְׁמַע אָדָם, יַקְשִׁיב הַצֹּאן
לְזֶה הַשִּׁיר, לְזֶה הָרֹן.
*******************
דִּיל, דִּיל...
עִם צֵאת הַחַמָּה
יָצְאָה כִּבְשָׂה תַּמָּה
אֶל הַשֶּׁלֶף אֶל הַגַּיְא
וְשָׁבְקָה נֶפֶשׁ לְכָל חַי.

רָאָה רוֹעֶה וַיִּתְחַלְחַל
זָרַק חָלִיל, שִׁירוֹ חָדַל
הוֹי כִּבְשָׂה כִּבְשָׂתִי
אֵיכָה הָיְתָה מְשֻׁבָּתִי.

וּמִבֹּקֶר עַד עֶרֶב
קוֹנֵן רוֹעֶה בְּלִי הֶרֶף
הִתְיַפֵּחַ הֶחָלִיל
עָצוּב הָיָה הַצְּלִיל
לִי, לִי...
*******************
הֵי צִיּוּנְיוּנֵי הַדֶּרֶךְ
אֲבָנִים לְבַנְבַּנּוֹת
טוֹב לָשׁוּט, תַּרְמִיל עַל שֶׁכֶם
אֵי בְּלִי אָן הַרְחֵק לִנְדֹּד

בֵּין אַיֶּלֶת וּמְטוּלָה,
שָׁם עָיַפְתִּי וָאֵשֵׁב.
פֶּרַח חֵן לִקְטֹף חָפַצְתִּי,
וְנִנְעַץ לִי קוֹץ בַּלֵּב.

הֵי צִיּוּנְיוּנֵי הַדֶּרֶךְ...

אֶת הַיְּקוּם פִּתְאוֹם לְפֶתַע,
עַרְפִלִּים הֵלִיטוּ לוֹט
תְּכֹל מֶרְחַב גָּזְלוּ מִמֶּנִּי
שְׁתֵּי עֵינַיִם כְּחֻלּוֹת

הֵי צִיּוּנְיוּנֵי הַדֶּרֶךְ...

בֵּין אַיֶּלֶת וּמְטוּלָה
תַּרְמִילִי נָפַל בַּגַּיְא
יָד רַכָּה שָׁם בְּלֵיל חֹשֶׁךְ
גָּזְזָה מַחְלְפוֹתַי

הֵי צִיּוּנְיוּנֵי הַדֶּרֶךְ
אֲבָנִים לְבַנְבַּנּוֹת
לֹא אֵצֵא עוֹד, לֹא אַפְלִיגָה
אֵי בְּלִי אָן הַרְחֵק לִנְדֹּד.
*******************
הוֹי, בָּחוּר מִמּוֹשְׁבוֹת יִזְרְעֶאל,
לָךְ קָשֶׁה לְיַבֵּשׁ וּלְסַקֵּל,

אַל תִּפֹּל, שָׂא בְּעֹל וְיַחֵל,
הוֹי, בָּחוּר מִמּוֹשְׁבוֹת יִזְרְעֶאל!

חֲרוּכִים גַּם סְחוּפִים הַשָּׂדוֹת,
אֵין מִרְעֶה לַפָּרוֹת, לַפְּרָדוֹת,
אַל תִּפֹּל...

אִם אֵחַר גַּם יוֹרֶה, אַף מַלְקוֹשׁ –
שׁוּב עֲמֹל וַהֲפֹךְ וַחֲרֹשׁ,
אַל תִּפֹּל...

אַדְמָתְךָ גַּם קְטַנָּה גַּם כְּחוּשָׁה,
אֵין זְרִיעָה לַחֶלְקָה הַחֲרוּשָׁה,
אַל תִּפֹּל...

אֵין מַחֲסֶה מֵרוּחוֹת וְשָׁרָב,
אַף קָצִיר עוֹד מְעַט וְקָרַב,
אַל תִּפֹּל...
*******************
נָפוֹל נָפְלָה תּוֹךְ הַשָּׂדֶה
שִׁירַת קוֹצְרִים אַדִּירָה.
הַשִּׁבֳּלִים הַמָּזְהָבוֹת
כּוֹרְעוֹת, קוֹרְסוֹת עִם הַשִּׁירָה.

אִסְפוּ בִּרְכַּת אֲדוֹנַי
מִן הָהָר וּמִן הַגַּיְא!
מַלְּאוּ, מַלְּאוּ אֶת הַגְּרָנִים
בְּרָכָה, בְּרָכָה, בְּרָכָה 
לְרֹב שָׁנִים.

עָלֹה עָלְתָה שִׁירַת קוֹצְרִים
נָפוֹל נָפְלָה תּוֹךְ הַקָּמָה
בְּרוּכָה טַלְלֵי שָׁמַיִם
רְוַת מִשְׁמַנֵּי הָאֲדָמָה.

אִסְפוּ בִּרְכַּת אֲדוֹנַי...
*******************
אָחוּ זֶה הוּא חֶדְרִי,
כִּסְאִי – זֶה הָהָר;
וּמִשְׁפַּחְתִּי – עֶדְרִי,
רוֹעֶה פֹּה בַּכָּר.

מֶה-מֶה! –
לִי גּוֹעִים שׁוֹר וָשֶׂה.

אִתִּי גַּם חֲלִילִי,
אִתִּי גַּם הַשּׁוֹט;
מַה-לִּי עוֹד וּמִי-לִי,
מַה-לִּי, מִי-לִי עוֹד?

מִי-מִי! –
לִי גּוֹעִים עֵז וּגְדִי.

אִתִּי גַּם הַכֶּלֶב –
גָּדוֹל, קַל וָעַז;
בּוֹאוּ, זְאֵבִים אֶלֶף, –
כַּלְבִּי יִגְבַּר אָז!

הַב-הַב –
כַּלְבִּי אוֹהֵב קְרָב!

הוֹ פָּרוֹת וַעֲגָלִים,
הוֹ תַּיִשׁ, סוּס וּסְיָח;
מַיִם שְׁתוּ מִנְּחָלִים,
אִכְלוּ עֵשֶׂב רַךְ!...

הָהּ-הָהּ!
הָעֶרֶב הִנֵּה בָּא!

עוֹד חֲלִילִי הוֹמֶה,
עוֹד הוּא הוֹמֶה שִׁיר;
שֶׁמֶשׁ יָרַד תְּהוֹמָה,
הוֹ עֶדְרִי, אֶל הָעִיר!

מוּ-מוּ –
הָעִירָה לְכוּ וּגְעוּ!...
*******************
הוֹלֵם צַעֲדִי בִּדְמִי הַלֵּיל,
אֵי שָׁם הַרְחֵק שׁוּעָל מְיַלֵּל.

הַסְכֵּת וּשְׁמַע, שׁוֹמֵר יִשְׂרָאֵל!
הַבֵּט, עוֹד מְעַט גַּם הַשַּׁחַר יָהֵל.

הוֹמֶה סַעַר, עֵינִי פְּקוּחָה,
יָנוּם עוֹבֵד, שֶׁקֶט, מְנוּחָה.
*******************
הַיַּעֲרָה, בְּנִי, בַּחֲצוֹת הַלֵּיל
מָה אַתָּה נֶחְפָּז כֹּה?
אֲחוֹתְךָ הֵן לֹא תִּמְצָא שָׁם,
הִשָּׁאֵר אִתִּי פֹּה.
 
הַיַּעַר נוֹרָא וְשֶׁלֶג רַב
וְסוּפַת צָפוֹן בּוֹ –
בַּלַּיְלָה תֵּתַע וּבַקֹּר...
הִשָּׁאֵר אִתִּי פֹּה.
 
– "אַל, אִמִּי, אַל נָא תִּפְצְרִי בִּי
דִּמְעָתֵךְ אַךְ לַשָּׁוְא,
אֲחוֹתִי בֶּטַח אֶמְצָא שָׁם,
אַָז אִתָּהּ אֲנִי שָׁב.
 
וְעַד אִם מְצָאתִיהָ זָרִים לִי
הַמְּנוּחָה וְהַשְּׁנָת,
מָה אִירָא סוּפַת יַעַר זוֹ,
וְשֶׁלֶג סְבִיבִי שָׁת?"
 
בְּמַר נַפְשָׁהּ נִשְׁקְפָה הָאֵם:
הַיַּעַר רָם וָשָׂב,
הַלַּיְלָה בָּא וַיִּפֶן כְּבָר –
וּבְנָהּ עוֹד טֶרֶם שָׁב.
 
וְהַשֶּׁלֶג גָּז וְהָאָבִיב שָׁב,
הַסִּיס, הַדְּרוֹר גַּם הֵם –
וּבָדָד תֵּשֵׁב לָהּ אֲהָהּ,
לְבָדָד אַךְ הָאֵם.
*******************
בְּלֵיל מְנוּחָה וְדוּמִיָּה
לְאוֹר הַלְּבָנָה הַיְּפֵהפִיָּה
אֲסַפְּרָה לָךְ מַעֲשִׂיָּה
נוּמִי, נוּמִי, יַלְדָּתִי.

מַעֲשֶׂה בְּמֶלֶךְ יִשְׂרָאֵל
שֶׁנָּשָׂא לוֹ בַּת מְלָכִים
וְלַמֶּלֶךְ כֶּרֶם חֶמֶד
נוּמִי, נוּמִי, יַלְדָּתִי.

וּבַכֶּרֶם עֵץ עָבוֹת
וְהָעֵץ יְפֵה-עָנָף
וּבֶעָנָף קֵן-סְתָרִים
נוּמִי, נוּמִי, יַלְדָּתִי.

וּבַקֵּן צִפּוֹר נֶעֱלָסָה
...
*******************
לֹא שַׁאֲנָנִים וְחוֹגְגִים
לֹא בְּשִׁירַת נֹעַר חֲמוּדָה
הָלַכְנוּ אֶל אַרְצֵנוּ,
הָלַכְנוּ אֶל יְהוּדָה.

בָּאנוּ לֹא בְּצִלְצְלֵי תְּרוּעָה
בָּאנוּ לֹא בְּזֵרֵי נִצָּחוֹן
אַךְ בָּעַיִן מַזְהִירָה תִּקְוָה
אַךְ בַּלֵּב פּוֹעֵם בִּטָּחוֹן.
*******************
שִׂישׂוּ וְשִׂמְחוּ בְּשִׂמְחַת חַג 
מַחֲאוּ כַּפַּיִם. 
נַגְּנוּ וְשִׁירוּ בְּקוֹל חָזָק
וּבִמְצִלְתַּיִם. 
יָד אֶל יָד, כֻּלָּנוּ כְּאֶחָד 
פֹּה בַּסַּךְ נַעֲבֹרָה 
שֶׁבַחַ לָאֵל כִּי לְיִשְׂרָאֵל, 
הָיְתָה שִׂמְחָה וְאוֹרָה.
*******************
שִׂישׂוּ וְשִׂמְחוּ
גִּילוּ גִּיל שָׂשׂוֹן
קוֹל רִנָּה הַשְׁמִיעוּ
חוּלוּ, רוֹעֵי הַצֹּאן!
הָבוּ בִּמְצִלְתַּיִם
וּבַתֹּף הָבוּ לָנוּ שִׁיר!

הוֹי, הוֹי, הוֹי, הוֹי,
הוֹי, שׁוּרוּ, שׁוּרוּ נָא:
גְּזוּזִים עֶדְרֵי הַצֹּאן
עֲדָרִים!
*******************
שִׂישִׂי אַדְמַת הַשָּׁרוֹן,
נוֹף עֵינוֹת מַיִם וָיָם.
שׁוּב בָּךְ כָּל רֶגֶב יָרֹן,
שׁוּב בָּךְ פּוֹרְחָה תִּקְוַת-עַם.

מְקוֹם שָׁם מֵאוֹת בַּשָּׁנִים
שִׁמְמוֹן-מָוֶת קִנֵּן,
מְקוֹם שָׁם הַשֶּׁמֶשׁ הִכָּה
בְּשׁוֹט אַכְזָרִי עֵירֹם תֵּל, –
דּוֹר מֻזְמָן לְחַיִּים
קָם וְעוֹבֵד וּמְרַנֵּן.

שִׂישִׂי אַדְמַת הַשָּׁרוֹן,
עֵמֶק כְּגַן רַעֲנָן!
וּמִבְּנֵי בְּרַק עַד זִכְרוֹן
שׁוּב בָּךְ יִנָטַּע וִירֻנַּן.
*******************
שְׁכַב בְּנִי, שְׁכַב בִּמְנוּחָה,
אַל נָא תִּבְכֶּה מָרָה.
עַל יָדְךָ יוֹשֶׁבֶת אִמְּךָ,
שׁוֹמֶרֶת מִכָּל רַע.

מְיַלֵּל בַּחוּץ הַתַּן
וְנוֹשֶׁבֶת רוּחַ שָׁם...
אַךְ אַתָּה, בְּנִי הַקָּטָן,
נוּמָה שְׁכַב וִישַׁן.

לַיְלָה, לַיְלָה, לַיְלָה צֵל
יָעוּף מַהֵר מְאוֹד.
אָסוּר, אָסוּר לְהִתְעַצֵּל.
מָחָר צָרִיךְ לַעֲבֹד.

מָחָר יֵצֵא אַבָּא לַחְרֹשׁ,
בַּתֶּלֶם, בַּתֶּלֶם יֵלֵךְ הָאָב.
הִנֵּה תִּגְדַּל, תָּרִים הָרֹאשׁ,
תֵּצְאוּ לַשָּׂדֶה אָז יַחְדָּיו.

הִנֵּה תִּצְמַח, הִנֵּה תִּגְדַּל
בְּאֶרֶץ יִשְׂרָאֵל,
לִקְרַאת הַגִּיל, לִקְרַאת עָמָל,
כְּמוֹ אַבָּא תִּהְיֶה פּוֹעֵל.

אָז תִּזְרַע בְּדִמְעָה
וְתִקְצֹר בְּרִנָּה -
אַךְ כָּעֵת לְאִמָּא שְׁמַע:
נוּמָה, נוּמָה נָא.

לַיְלָה, לַיְלָה, לַיְלָה קַר,
שׁוּעָל חוֹרֵק לוֹ שֵׁן.
סוֹבֵב, סוֹבֵב עַל הַמִּשְׁמָר,
אַבָּא אֵינוֹ יָשֵׁן.

בַּיּוֹם עָבַד, בַּלַּיְלָה יִשְׁמֹר,
שָׁם בַּגֹּרֶן יִשְׁמֹר הָאָב.
הִנֵּה תִּגְדַּל, תִּהְיֶה גִּבּוֹר,
תֵּצְאוּ לַשְּׁמִירָה אָז יַחְדָּיו.

שְׁכַב בְּנִי, שְׁכַב, אַל תִּירָא,
כָּל הַמּוֹשָׁב עֵר.
אִמָּא גַּם כֵּן בַּשְּׁמִירָה,
תָּגֵן עַל בְּנָהּ אַבְנֵר.

בּוֹעֶרֶת הַגֹּרֶן בְּתֵל יוֹסֵף,
וְגַם מִבֵּית אַלְפָא עוֹלֶה עָשָׁן...
אַךְ אַתָּה לִבְכּוֹת אַל תּוֹסֵף,
נוּמָה, שְׁכַב וִישַׁן.

לַיְלָה, לַיְלָה, לַיְלָה אֵשׁ
תֹּאכַל חָצִיר וָקַשׁ,
אָסוּר, אָסוּר לְהִתְיָאֵשׁ
מָחָר נַתְחִיל מֵחָדָשׁ.

מָחָר צָרִיךְ לִירוֹת הַמַּסָּד,
בַּיִת לִבְנוֹ יִבְנֶה הָאָב.
הִנֵּה תִּגְדַּל, תָּרִים הַיָּד,
תֵּצְאוּ לַבִּנְיָן אָז יַחְדָּיו.
*******************
שְׁכַב, הֵרָדֵם, בֵּן לִי יַקִּיר
שְׁמַע, אֲדַבֵּר שִׁיר;
בִּימֵי קֶדֶם בַּמֶּרְחַקִּים
הָיֹה הָיְתָה עִיר.
‏
אֲבוֹתֵינוּ הַקַּדְמוֹנִים
לְפָנִים גָּרוּ שָׁם;
אֲזַי חָיוּ חַיֵּי אֹשֶׁר,
אֲזַי הָיוּ עַם.

עַם שֶׁאַרְצוֹ תַּחַת רַגְלָיו
זָבַת חָלָב, דְּבַשׁ;
עַם, שֶׁלְּעִתִּים מְאֹד רְחוֹקוֹת
נִמְצָא בוֹ אִישׁ רָשׁ.

אַךְ הָאָבוֹת מֵרֹב טוֹבָה
עָזְבוּ תּוֹרַת אֵל;
וַעֲלֵי שֶׁמֶשׁ הַצְלָחָתָם
עָלוּ עָבֵי צֵל.

וּבְהִתְקַצֵּף אֵל עֲלֵיהֶם
גֵּרְשָׁם מִן הָעִיר...
שְׁכַב, הֵרָדֵם, בֵּן לִי יַקִּיר
שְׁמַע, אֲדַבֵּר שִׁיר:

בַּהֵיכָלִים הַנֶּהְדָּרִים
עַם הִתְיַשֵּׁב זָר;
וַאֲבוֹתֶיךָ נָדִים נָעִים,
נְתוּנִים בִּידֵי צַר.

הַרְבֵּה מֵאוֹת שָׁנִים נָדִים
הֵם גַּם פֹּה גַּם שָׁם;
אַךְ הֵם מְקַוִּים, כִּי יוֹם יָבוֹא –
וְשָׁבוּ לִהְיוֹת עַם.

כִּי כֵן אוֹתָם אֵל הִבְטִיחַ
בְּיוֹם הָאַף הַלָּז,
כִּי יוֹם יָבוֹא וְשָׁבוּ כֻּלָּם
לִחְיוֹת עוֹד עַם עַז.

כִּי יוֹם יָבוֹא – וְקָם מִקִּרְבָּם
כַּאֲרִי נוֹהֵם אִישׁ,
שֶׁקּוֹל יִתֵּן – וְהִתְקַבָּצוּ
אֵלָיו כֻּלָּם חִישׁ;

אָז תִּשָּׁמַע שַׁאֲגַת אַרְיֵה:
"מִי לָעָם – אֵלַי!"
אָז יָרִיעוּ כֻּלָּם, כֻּלָּם:
"הַמָּשִׁיחַ חַי!"

אָז יָעוּפוּ חִישׁ כִּבְרָקִים
דֶּרֶךְ מֶרְחַב יָם
אֶל הָעִיר הַהִיא הַיָּפָה,
שֶׁגֹּרְשׁוּ מִשָּׁם;

וּבִרְצוֹן הָאֵל יָבוֹאוּ
כֻּלָּם אֶל הָעִיר...
עַתָּה שְׁכַב וִישַׁן, בֵּן יַקִּיר,
שְׁמַע אֲדַבֵּר שִׁיר...

*******************
שְׁכַב, הֵרָדֵם, בֵּן לִי יַקִּיר
שְׁמַע, אֲדַבֵּר שִׁיר;
בִּימֵי קֶדֶם בַּמֶּרְחַקִּים
הָיֹה הָיְתָה עִיר.
‏
אֲבוֹתֵינוּ הַקַּדְמוֹנִים
לְפָנִים גָּרוּ שָׁם;
אֲזַי חָיוּ חַיֵּי אֹשֶׁר,
אֲזַי הָיוּ עַם.

עַם שֶׁאַרְצוֹ תַּחַת רַגְלָיו
זָבַת חָלָב, דְּבַשׁ;
עַם, שֶׁלְּעִתִּים מְאֹד רְחוֹקוֹת
נִמְצָא בוֹ אִישׁ רָשׁ.

אַךְ הָאָבוֹת מֵרֹב טוֹבָה
עָזְבוּ תּוֹרַת אֵל;
וַעֲלֵי שֶׁמֶשׁ הַצְלָחָתָם
עָלוּ עָבֵי צֵל.

וּבְהִתְקַצֵּף אֵל עֲלֵיהֶם
גֵּרְשָׁם מִן הָעִיר...
שְׁכַב, הֵרָדֵם, בֵּן לִי יַקִּיר
שְׁמַע, אֲדַבֵּר שִׁיר:

בַּהֵיכָלִים הַנֶּהְדָּרִים
עַם הִתְיַשֵּׁב זָר;
וַאֲבוֹתֶיךָ נָדִים נָעִים,
נְתוּנִים בִּידֵי צַר.

הַרְבֵּה מְאוֹת שָׁנִים נָדִים
הֵם גַּם פֹּה גַּם שָׁם;
אַךְ הֵם מְקַוִּים, כִּי יוֹם יָבוֹא –
וְשָׁבוּ לִהְיוֹת עַם.

כִּי כֵן אוֹתָם אֵל הִבְטִיחַ
בְּיוֹם הָאַף הַלָּז,
כִּי יוֹם יָבוֹא וְשָׁבוּ כֻּלָּם
לִחְיוֹת עוֹד עַם עַז.

כִּי יוֹם יָבוֹא – וְקָם מִקִּרְבָּם
כַּאֲרִי נוֹהֵם אִישׁ,
שֶׁקּוֹל יִתֵּן – וְהִתְקַבָּצוּ
אֵלָיו כֻּלָּם חִישׁ;

אָז תִּשָּׁמַע שַׁאֲגַת אַרְיֵה:
"מִי לָעָם – אֵלַי!"
אָז יָרִיעוּ כֻּלָּם, כֻּלָּם:
"הַמָּשִׁיחַ חַי!"

אָז יָעוּפוּ חִישׁ כִּבְרָקִים
דֶּרֶךְ מֶרְחַב יָם
אֶל הָעִיר הַהִיא הַיָּפָה,
שֶׁגֹּרְשׁוּ מִשָּׁם;

וּבִרְצוֹן הָאֵל יָבוֹאוּ
כֻּלָּם אֶל הָעִיר...
עַתָּה שְׁכַב וִישַׁן, בֵּן יַקִּיר,
שְׁמַע אֲדַבֵּר שִׁיר...
*******************
שְׁכַב וְהֵרָדֵם, בֵּן יַקִּיר לִי
שְׁמַע אָשִׁיר לְךָ שִׁיר 
נוּמָה נוּמָה נִים
דֹּם הַלְּבָנָה מִמְּרוֹמֶיהָ תַּשְׁקִיף
עַל כְּפָר וְעִיר

סִפּוּרִים לְךָ אֲסַפֵּרָה
שִׁירִים לְךָ אָשִׁירָה
שְׁכַב וְהֵרָדֵם בְּנִי יַקִּיר לִי
עַפְעַפֶּיךָ סְגֹר

לוּלוּ...

*******************
שָׁלוֹם, שָׁלוֹם חֵיפָה הָאֲדַמְדֹּמֶת
תַּחֲנָה סוֹפִית אִוִּינוּ לַעֲדֵי-עַד!
לָךְ בְּנֵי שָׁמִיר יָשִׁירוּ שִׁיר סִיֹּמֶת
עִם עָבְרָם סוֹף-סוֹף לְבַּרְגִיאָת.

חוֹף מִבְטָחִים, יַמֵּךְ – אוֹתוֹ נִזְכֹּרָה,
כַּרְמֶל, מִפְרָץ, אוֹרוֹתַיִךְ בַּלֵּילוֹת,
"בֵּיתֵנוּ", "אַמְפִי", "פְּאֵר", "אַרְמוֹן" וְ"אוֹרָה",
אֶת מִסְדָּרַיִךְ וְהַקְּרָיוֹת.
מֵהַבָּשָׁן, מֵהַגָּלִיל
עוֹד נְבַקְּרֵךְ חֵיפָה בְּגִיל!

חֵיפָה עִיר נְעוּרֵינוּ, עִם טְרֶמְפִּים וְהַצָּגוֹת,
דְּמֵי חֻפְשָׁה שְׁנָתִית בָּךְ הִשְׁקַעְנוּ, חֶסְכוֹנוֹת.
כָּעֵת הַטְּרֶמְפְּ חָדַל לִהְיוֹת כְּבָר עֵסֶק:
אֶפְשָׁר רַק... לְקוּנֶטְרָה וּלְדַמֶּשֶׂק...
צִפּוֹר-דְּרוֹר עַד עַתָּה,
נֶאֱחַזְנוּ בָּאֲדָמָה,
כִּי הִגַּעְנוּ לַתַּחֲנָה הָאַחֲרוֹנָה!

שָׁלוֹם, שָׁלוֹם חֵיפָה...
*******************
שָׁלוֹם יְלָדִים טוֹבִים
הוֹשִׁיטוּ אֶת הַיָּד
נִכָּנֵס לָאוֹטוֹ 
כֻּלָּנוּ בְּבַת אַחַת

אַחַת שְׁתַּיִם שָׁלֹשׁ
אַרְבַּע חָמֵשׁ שֵׁשׁ
אוֹטוֹ גָּדוֹל לָנוּ יֵשׁ!

*******************
שָׁלוֹם לְבוֹא שַׁבָּת, שָׁלוֹם וְשִׂמְחָה 
שָׁלוֹם לְךָ, שָׁלוֹם, יוֹם הַמְּנוּחָה
שָׁלוֹם לְבוֹא שַׁבָּת, שָׁלוֹם וְשִׂמְחָה 
יוֹם הַמְּנוּחָה.

שִׂישׂוּ, בְּנֵי יַעְקֹב, כִּי בָא שְׁבִיעִי 
גִּילוּ בְּלֶקַח טוֹב יוֹם שַׁעֲשׁוּעִי 
וּרְאוּ אֱמֶת, מַה טּוֹב דּוֹדִי וְרֵעִי 
אֶמְצָא בְּיוֹם זֶה טוֹב שָׂשׂוֹן וְשִׂמְחָה.

שָׁלוֹם...

דִּבֵּר בְּהַר סִינַי דִּבּוּר רְבִיעִי:
זָכוֹר וְגַם שָׁמוֹר יוֹם הַשְּׁבִיעִי 
עַל כֵּן בְּאַהֲבָתוֹ אֶשְׁתֶּה גְבִיעִי 
יוֹם בּוֹא מְיֻדָּעִי הַשְׁקֵט וּבִטְחָה

שָׁלוֹם לְבוֹא שַׁבָּת, שָׁלוֹם וְשִׂמְחָה 
שָׁלוֹם לְךָ, שָׁלוֹם, יוֹם הַמְּנוּחָה
שָׁלוֹם לְבוֹא שַׁבָּת, שָׁלוֹם וְשִׂמְחָה 
יוֹם הַמְּנוּחָה.


*******************
שָׁלוֹם עָלֶיךָ כְּפַר מוֹלֶדֶת
שָׁלוֹם אוּלַי לְעוֹלָמִים!

שָׁלוֹם, שָׁלוֹם, צוֹעֲנִיָּה נֶחְמֶדֶת!
לַ לַ לַ...
בְּהוֹקָרָה, צוֹעֲנִיָּה נֶחְמֶדֶת!
לַ לַ לַ...

עֲלוּמִים עָלוּ, חָלָפוּ
גִּיטָרָה, זַמְּרִי בְּלִי דֵּעָה!

שָׁלוֹם, שָׁלוֹם...

וְאִם אֵלַיִך לֹא אָשׁוּבָה –
שָׁלוֹם, שָׁלוֹם לְעוֹלָמִים!

שָׁלוֹם, שָׁלוֹם...
*******************
נָכוֹן הַגְּדוּד לְיוֹם הַפְּדוּת
וְעַל דִּגְלוֹ דְּרוֹר וְחֵרוּת
זוֹ הַשְּׁלִיחוּת, זֶה הַיִּעוּד
לִפְרֹק הָעֹל שֶׁל הָעַבְדוּת.

בְּרֹאשׁ מוּרָם, בְּנֶשֶׁק חַם
צְבָא יַבָּשָׁה, אֲוִיר וָיָם
חוֹמַת אָדָם, הוֹד גְּבוּרָתָם
כָּך צוֹעֲדִים לְעֶזְרַת הָעָם!

הֱיִי שָׁלוֹם, מוֹלַדְתִּי!
שְׂאִי שָׁלוֹם, מְכוֹרָתִי!
רַק לָךְ שְׁלוּחָה בִּרְכַּת אֱיָל
מִכָּל חַיֶּלֶת וְחַיָּל.

הֱיִי שָׁלוֹם, מוֹלַדְתִּי!
תָּמִיד בַּלֵּב רַק אַתְּ אִתִּי
בְּשִׁיר וָרֹן עַל הַשְּׂפָתַיִם
אֶצְעַד תָּמִיד לִקְרַאת הַקְּרָב!
*******************
נָשִׁיר, יְדִידַי, מָחָר אֱלֵי קְרָב
נֵצֵא עֵת עָנָן מִתַּמֵּר,
כֻּלָּנוּ נָשִׁיר עִמָּנוּ יַחְדָּיו
גַּם רֹאשׁ הַפְּלֻגָּה יְזַמֵּר.

שָׁלוֹם עִירִי נֻחָמָה
מָחָר נֵצֵא אֵי שָׁמָּה.
מָחָר לִבְלִי חֹק
תַּזְהִיר בְּבַת צְחוֹק
מִטְפַּחַת כְּחֻלָּה מֵרָחוֹק.

שׁוּב עֶרֶב נָעִים, שׁוּב עֶרֶב פְּלָאִים
זַמְּרוּ נָא, אַחַי, עַד בְּלִי דַּי
עַל סוֹד הָרֵעוּת, עַל כַּת טַנְקָאִים
נָשִׁירָה בְּצַוְתָּא, רֵעַי. 

שָׁלוֹם עִירִי נֻחָמָה...
*******************
שָׁלוֹם עֲלֵיכֶם מַלְאֲכֵי הַשָּׁרֵת מַלְאֲכֵי עֶלְיוֹן 
מִמֶּלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא 

בּוֹאֲכֶם לְשָׁלוֹם מַלְאֲכֵי הַשָּׁרֵת מַלְאֲכֵי עֶלְיוֹן 
מִמֶּלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא 

בָּרְכוּנִי לְשָׁלוֹם מַלְאֲכֵי הַשָּׁרֵת מַלְאֲכִי עֶלְיוֹן 
מִמֶּלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא 

צֵאתְכֶם לְשָׁלוֹם מַלְאֲכֵי הַשָּׁרֵת מַלְאֲכִי עֶלְיוֹן 
מִמֶּלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא
*******************
שָׁלוֹם עֲלֵיכֶם מַלְאֲכֵי הַשָּׁלוֹם מַלְאֲכֵי עֶלְיוֹן
מִמֶּלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא

בּוֹאֲכֶם לְשָׁלוֹם מַלְאֲכֵי הַשָּׁלוֹם מַלְאֲכֵי עֶלְיוֹן
מִמֶּלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא

בָּרְכוּנִי לְשָׁלוֹם מַלְאֲכֵי הַשָּׁלוֹם מַלְאֲכִי עֶלְיוֹן
מִמֶּלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא

צֵאתְכֶם לְשָׁלוֹם מַלְאֲכֵי הַשָּׁלוֹם מַלְאֲכִי עֶלְיוֹן
מִמֶּלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא
*******************
הַיּוֹם אֲנַחְנוּ צוֹעֲדִים קָדִימָה
הַיּוֹם אֲנַחְנוּ כֹּה שָׁרִים
שָׁלוֹם אַבָּא, שָׁלוֹם לָךְ אִמָּא
אֶל הֶחָזִית אָנוּ יוֹצְאִים.

שָׁלוֹם פִּנַּת נְעוּרִים נֶחְמֶדֶת
בִּדְאָגָה נַעַזְבֵךְ הַיּוֹם
הֱיִי שָׁלוֹם, שָׁלוֹם מוֹלֶדֶת
מֵהַמִּתְנַדְּבִים שֶׁל הַלְּאֹם.
*******************
שְׁלֹשָׁה דְּבָרִים כַּבֵּד, אֱהֹב
שְׁתֵה שְׁתֵה שְׁתֵה שְׁתֵה
רַק חֶרֶב, יַיִן וְאֶגְרוֹף
שְׁתֵה שְׁתֵה שְׁתֵה

[...]
*******************
שְׁלֹשָׁה חֲתוּלִים שׂוֹחֲחוּ בֵּינֵיהֶם,
יָרֵחַ נוּגֶה הִסְתַּכֵּל עֲלֵיהֶם
יָרֵח נוּגֶה.

יָשְׁבוּ לְיַד פֶּתַח שֶׁל בַּיִת שְׁלָשְׁתָּם,
בְּפֶתַח שֶׁל בַּיִת אֶחָד מְיֻתָּם
יָשְׁבוּ.

אָמַר הֶחָתוּל הָרִאשׁוֹן: "אוֹיָה לִי,
אֵיכָה אֲבַלֶּה בִּבְדִידוּת אֶת לֵילִי?
אֵיכָה אֲבַלֶּה?"
אָמַר הַשֵּׁנִי: "הוֹי, אָחִי הֶחָתוּל,
נָקוּמָה אוּלַי וְנֵשֵׁב שָׁם מִמּוּל?
אוּלַי?"

"אַחַי חֲתוּלַי", אָז אָמַר הַשְּׁלִישִׁי,
וְהוּא נֶאֱנַח לוֹ בְּקוֹל חֲרִישִׁי
וְהוּא נֶאֱנַח.

הִשְׁמִיעוּ שְׁלֹשָׁה חֲתוּלִים אֲנָחָה,
כְּאִלּוּ אִמָּם אֶת שְׁלָשְׁתָּם שָׁכְחָה
שְׁלָשְׁתָּם.

אִם פֹּה הֵם יֵשְׁבוּ אוֹ יֵשְׁבוּ שָׁם מִמּוּל,
הַאִם יֶחְדְּלוּ לִהְיוֹת בְּנֵי חָתוּל?
חָתוּל הוּא חָתוּל.

שְׁלֹשָׁה חֲתוּלִים הִשְׁתַּתְּקוּ בֵּינֵיהֶם,
יָרֵחַ נוּגֶה הִסְתַּכֵּל עֲלֵיהֶם
נוּגֶה.
*******************
מַהֵר, מֹשֶׁה, צַו אֶת פַּרְעֹה:
שְׁלַח נָא אֶת עַמִּי!
מִצְוַת הָאֵל אֱמֹר נָא לוֹ:
שְׁלַח נָא אֶת עַמִּי!
קוּמָה, לֵךְ נָא
אֶל כְּבַד הַלֵּב הָרַע,
צַו לוֹ בִּשְׁמִי:
שְׁלַח נָא אֶת עַמִּי!

מְסֹר, מֹשֶׁה, אֶת דְּבַר שַׁדַּי
שְׁלַח נָא אֶת עַמִּי!
וָלֹא, אַכֶּךָ בְּמַכּוֹתַי
שְׁלַח נָא אֶת עַמִּי!
שְׁמַע נָא, זֹאת הִיא
מִצְוַת הָאֵל
הָבָה, שְׁלַח נָא
אֶת יִשְׂרָאֵל.

הִגִּיעַ יִשְׂרָאֵל לַיָּם
שְׁלַח נָא אֶת עַמִּי!
טָבְעוּ מִצְרַיִם עִם רִכְבָּם
שְׁלַח נָא אֶת עַמִּי!
זֶה הוּא
כְּבַד הַלֵּב הַהוּא
כָּכָה כֵּן
תָּמִיד יֹאבְדוּ.
*******************
שִׁלְחוּ רֶגֶל, פִּצְחוּ רֹן
בַּמָּחוֹל נַגְבִּירָה אוֹן
לָה לָה לָה...
*******************
הֲתֵדְעוּ כִּי שְׁמִי חֲבִיבָה
אֶמֶשׁ בָּאתִי תֵּל-אָבִיבָה
בְּנִשְׁפֵי פּוּרִים לְהִשְׁתַּתֵּף
כִּיס שֶׁל מֶשִׁי לִי קָנִיתִי
וּפִתְאֹם - אֲבוֹי - רָאִיתִי
בָּא בָּחוּר בַּסֵּתֶר וְגוֹנֵב

אֶל הַשּׁוֹטֵר אֲשֶׁר בְּאַלֶנְבִּי אָז רַצְתִּי
גַּם בְּקוֹלֵי קוֹלוֹת עָלָיו מִיָּד פָּרַצְתִּי
הַכִּיס שֶׁלִּי! שֶׁלִּי הַכִּיס... בַּרְנָשׁ נִבְזֶה!
אַךְ הוּא צוֹחֵק וְשָׁר לִי זֶמֶר שֶׁכָּזֶה:

שֶׁלִּי שֶׁלָּךְ - זֶה רַק בִּלְבּוּל הַמֹּחַ
שִׁמְעִי חֲבִיבָה בְּקוֹלִי
אֶת הַשְּׁטֻיּוֹת בְּבַקָּשָׁה לִשְׁכֹּחַ
שֶׁלִּי שֶׁלִּי וְגַם שֶׁלָּךְ שֶׁלִּי

פֹּה בְּנֶשֶׁף קַרְנָבָלִי 
מַעֲשֶׂה מוּזָר קָרָה לִי
מָה אַתֶּם, אַחַי, מְשַׁעֲרִים?
בַּחוּרָה אֵלַי נִגֶּשֶׁת
עַל אָזְנִי בְּסוֹד לוֹחֶשֶׁת
הֵן הַכֹּל מֻתָּר בְּחַג פּוּרִים

מִגֹּדֶל פַּחַד אָז עָמַדְתִּי מַזִּיעַ
וְרַק בְּקֹשִׁי לָהּ יָכֹלְתִּי לְהַבִּיעַ:
וּמַה תַּגִּיד אִשְׁתִּי שֶׁלִּי עִם בֹּקֶר אוֹר?
אַךְ הִיא צוֹחֶקֶת וּמְזַמֶּרֶת לִי מִזְמוֹר

שֶׁלִּי שֶׁלְּךָ זֶה רַק בִּלְבּוּל הַמֹּחַ...

- הִיא עָשְׂתָה מִמֶּנִּי קֶמַח
- אַךְ גַּם הוּא הָיָה לֹא לֶמֶךְ
כָּךְ רָקַדְנוּ יַחַד כָּל הַלֵּיל
אַךְ לְפֶתַע שֹׁד וָשֶׁבֶר
הִתְקָרֵב אֵלֵינוּ גֶּבֶר
- בַּעֲלִי הוּא זֶה, לַעֲזָאזֵל

נִגַּשׁ וְהַךְ לִי סְטִירוֹתַיִם עַל הַלֶּחִי
"אַח, מְנֻוָּל" אֲזַי אָמַרְתִּי לוֹ בְּבֶכִי
הֵן הַלְּחָיַיִם הֵן שֶׁלִּי, סוּס בֶּן חֲמוֹר!
אַךְ הוּא מוֹסִיף לִסְטֹר וְשָׁר לִי שִׁיר מִזְמוֹר:

שֶׁלִּי שֶׁלְּךָ זֶה רַק בִּלְבּוּל הַמֹּחַ...





*******************
עָמֹק, עָמֹק הָעֶצֶב בָּעֵינַיִם,
עָמֹק, עָמֹק הַיַּיִן בַּמַּרְתֵף.
הַלַּיְלָה אֶת לִבִּי אֶקְרַע לִשְׁנַיִם;
לְךָ וְלַגָּבִיעַ הַנּוֹטֵף.
 
אַל תִּשְׁאָלֵנִי מַה,
אַל תִּשְׁאָלֵנִי אֵיךְ,
בְּנֵי אָדָם נוֹלְדוּ לִשְׁתֹּק וּלְחַיֵּךְ.
בְּנֵי אָדָם נוֹלְדוּ לִסְלֹחַ וְלָלֶכֶת
כָּרוּחַ הַנּוֹשֶׁבֶת בַּשַּׁלֶּכֶת.

דּוֹלֵף, דּוֹלֵף הַדֶּלֶף,
דּוֹלֵף וּמְיַבֵּב;
עָבְרוּ עָלַי שְׁנוֹת אֶלֶף,
שְׁנוֹת אֶלֶף שֶׁבַּלֵּב.
זַמֵּר, לִבִּי, הַלַּיְלָה -
הַיי, טִירִי טִירִי טַיְלָה,
נַגֵּן נָא לָעוֹלָם -
הוֹי טִירִי טִירִילִי טַם.

בַּמַּרְתְּפִים הָרוּחַ מְיַבֶּבֶת,
בַּמַּרְתְּפִים אֵין אוֹר בַּחַלּוֹנוֹת,
אֲבָל אָדָם בּוֹכֶה שָׁם כְּמוֹ יֶלֶד,
אֲבָל אָדָם חוֹלֵם שָׁם חֲלוֹמוֹת.
 
אֶל תִּשְׁאֲלֵנִי אָן,
אַל תִּשְׁאֲלֵנִי אֵיךְ,
גַּם אַתָּה אֵינְךָ יוֹדֵעַ וְהוֹלֵךְ.
וַדַּאי יֶשְׁנוֹ מָקוֹם
שֶׁבּוֹ עוֹמְדִים מִלֶּכֶת,
שֶׁבּוֹ יָתוֹם הָעֵץ גַּם מִשַּׁלֶּכֶת.

דּוֹלֵף, דּוֹלֵף הַדֶּלֶף,
דּוֹלֵף וּמְיַבֵּב;
עָבְרוּ עָלַי שְׁנוֹת אֶלֶף,
שְׁנוֹת אֶלֶף שֶׁבַּלֵּב.
זַמֵּר, לִבִּי, הַלַּיְלָה -
הַיי, טִירִי טִירִי טַיְלָה,
נַגֵּן נָא לָעוֹלָם -
הוֹי טִירִי טִירִילִי טַם.

*******************
שָׁם בָּאָחוּ, אָחוּ, אָחוּ יְרַקְרַק
נַעֲרָה יְפַת עֵינַיִם לְטַיֵּל יָצְאָה

לְטַיֵּל, לִקְלֹעַ זֵר פִּרְחֵי הָאָחוּ
שָׁם פָּגְשָׁה הִיא נַעַר חֶמֶד
עַל כִּנּוֹר נִגֵּן הוּא.
*******************
שָׁם בַּגַּיְא שָׁלֵו טִיַּלְתִּי
בֵּין אִבֵּי הַנַּחַל
אוֹי לִי, נַעֲרָה יָפָה רָאִיתִי
אוֹי לִי, בֵּין אִבֵּי הַנַּחַל
אוֹי לִי, תְּרוּעַת חֶדְוָה מָלֵאתִי
גִּיל, גִּיל בֵּין אִבֵּי הַנַּחַל.
בְּסִתְרֵי חַגְוֵי הַסֶּלַע
שָׁם עַל עֵין הַמַּיִם
שְׂעָרָהּ קָלְעָה, סִלְסֵלָה,
שִׂחֲקָה בַּמַּיִם.
שֶׁמֶשׁ זִיו הֵצִיץ מִמַּעַל,
לִרְסִיסִים נֻפַּץ בַּגַּל;
גַּם לִבִּי בִּי נִגְזַר,
לְאַלְפֵי רְסִיסִים נִשְׁבַּר.
טַ לַ לַ לָה...
טוּס! טוּס! בְּרַח דּוֹדִי!
טוּס! טוּס! בְּרַח לְךָ!
טוּס! טוּס! בְּרַח דּוֹדִי!
הַנָּאוָה אָמְרָה.
מִי יִתְּנֵנִי גַּל פָּזִיז
אוֹ רוּחַ עַל הַמַּיִם
אוֹי לִי, מִזְּרוֹעִי לֹא תִּתְחַמָּקִי,
שָׁם תִּדְחִינִי בַּיָּדַיִם.
אוֹי לִי, אוֹי לִי
גַּל פָּזִיז אֵינֶנִּי
גַּם לֹא קַל כָּרוּחַ.
אוֹי לִי, הַבַּעַר!
אוֹי לִי, הַנִּבְעָר!
אוֹי כִּי הִסְעִירַתְנִי סַעַר!
*******************
שָׁם בַּחֹרְשָׁה מַעְיַן מַיִם
נָרוּצָה, נִטְבֹּלָה אֶת הָרַגְלַיִם
שָׁם בַּחֹרְשָׁה מְצַפְצֶפֶת הָרוּחַ
תַּחַת עֵץ רַעֲנָן נִשְׁכַּב לָנוּחַ.
גַּם נָנוּחַ, גַּם נִישַׁן
וְנִטְבֹּל שׁוּב וְשׁוּב בַּמַּעְיָן.
גַּם נָנוּחַ, גַּם נִישַׁן
וְנִטְבֹּל שׁוּב וְשׁוּב בַּמַּעְיָן.
*******************
שָׁם בַּיַּעַר, שָׁם בָּאָחוּ
פִּרְחֵי-חֵן לָרֹב צָמָחוּ
מַעְיָן, מַעְיָן מְפַכֶּה
שָׁם דּוֹדִי, לִי דּוֹדִי מְחַכֶּה.

בְּנוֹת הַכְּפָר יָד בְּיָד בְּשַׁרְשֶׁרֶת
קוֹטְפוֹת פְּרָחִים, פִּרְחֵי-תִּפְאֶרֶת
נוּרִית, נוּרִית, לִי עֲנִי
מִי יִהְיֶה, מִי יִהְיֶה חֲתָנִי?
*******************
שְׁתֵּי עֵינַי רוֹאוֹת הַרְחֵק – שָׁם בְּלֵב הַיָּם
מִפְרָשִׂים כְּמוֹ פִּירָמִידוֹת – שָׁם בְּלֵב הַיָּם
אִם יֵימִינוּ אוֹ יַשְׂמְאִילוּ – שָׁם בְּלֵב הַיָּם
הָרוּחוֹת בָּהֶם יֵילִילוּ – שָׁם בְּלֵב הַיָּם

כָּךְ שׁוֹטֵף חוֹלֵף הַיּוֹם – שָׁם בְּלֵב הַיָּם
וּטְהוֹרִים הֵם הַשָּׁמַיִם – שָׁם בְּלֵב הַיָּם
אִישׁ בַּלַּיְלָה לֹא יַגִּיעַ – שָׁם בְּלֵב הַיָּם
אָז הַסִּי, סְפִינָתִי, וְשׁוּטִי – שָׁם בְּלֵב הַיָּם
*******************
שָׁם בִּמְקוֹם אֲרָזִים מְנַשְּׁקִים עָבֵי רוֹם,
שָׁם בִּמְקוֹם בַּיַּרְדֵּן שׁוֹטְפִים גַּלֵּי-תְּהוֹם.
בִּמְקוֹם עֲפַר אֲבוֹתַי דּוּמָם מֻנָּח שָׁם
אֶרֶץ הַמַּכַּבִּים הִשְׁקוּהָ נַחֲלֵי דָּם.
צְבִי אֲרָצוֹת שֶׁל תְּכֵלֶת יָם הַחוֹף
אֶרֶץ קֶדֶם לִי זֶה יְפֵה הַנּוֹף.

וְאִם בִּידֵי אַכְזָרִים גֹּרַשְׁתִּי מִשָּׁם
וּמֵאָז אָנוּדָה מֵעַם אֶל עַם –
אַךְ בְּצִיּוֹן נִשְׁאַר לְעוֹלְמֵי עַד הַלֵּב,
לְמִזְרַח-שֶׁמֶשׁ תִּכְלֶה בַּת-עֵינִי מִכְּאֵב.
בִּתְפִלָּתִי אֶפְנֶה מִזְרָח זֶה הַחוֹף
כִּי אֵל יְשִׁיבֵנִי אֶל יְפֵה הַנּוֹף.
*******************
שָׁם בִּמְקוֹם יוֹרִיק הַדֶּשֶׁא
בְּאֵר עוֹמֶדֶת עֲזוּבָה
בָּאָה הֵנָּה עַלְמַת חֶמֶד
וְכַדָּהּ לָהּ עַל כְּתֵפָהּ.

וְהַשֶּׁמֶשׁ הַשּׁוֹקַעַת
אֶת הָאֹפֶק מַאֲדִימָה,
וּבִקְתַּת הַכְּפָר רוֹגַעַת,
מַרְכִּינָה אַט אֶת רֹאשָׁהּ.

בַּחוּרוֹת הוֹלְכוֹת בְּנַחַת
אֶת הָעֵדֶר מוֹבִילוֹת;
בַּחוּרִים הוֹלְכִים בְּיַחַד
בַּחֻלְצוֹת הַלְּבָנוֹת.
בֹּאנָה, בֹּאנָה, עַלְמוֹת חֶמֶד
וְנֵצֵאָה בִּמְחוֹלוֹת.
*******************
שָׁם בָּעֵמֶק מַפַּל מַיִם נוֹפֵל
שָׁם בָּעֵמֶק אִתִּי הוּא טִיֵּל
שָׁם לְיַד הַמַּפָּל
שָׁם אֶת לִבִּי הוּא גָּזַל.

"אֲהוּבָתִי", אוֹמֵר לִי בַּחוּרִי
וּמְלַטֵּף וּמְנַשֵּׁק אֶת מִצְחִי
אֲנִי רַכָּה בַּשָּׁנִים
אֵצֵא לִקְטֹף שׁוֹשַׁנִּים.
*******************
שָׁם הַרְחֵק בַּיַּעַר בְּמֶרְחָק מֵאֵם וּבַיִת
נִשְׁמְעָה שִׁירַת תּוּגָה
זֹאת שִׁירַת הַקְּרָב, שִׁירַת הַפַּרְטִיזָנִים
הַיּוֹשְׁבִים סָבִיב לַמְּדוּרָה.
*******************
שָׁם הַרְחֵק בַּיַּעַר אַלּוֹן עַתִּיק נִצָּב
עַל יָדוֹ בַּדֶּשֶׁא הַפַּרְטִיזָן שָׁכַב.
הוּא שָׁכַב בְּלִי נוֹעַ, שׁוּר הִנֵּה נִרְדַּם
תַּלְתַּלֵּי זָהָב לוֹ, רוּחַ יְפַזְּרָם.

עַל יָדוֹ עוֹמֶדֶת אִמָּא שַׁכּוּלָה,
תּוֹךְ כְּאֵב וָדֶמַע לוֹחֶשֶׁת אֻמְלָלָה:
"אוֹתְךָ אֲנִי גִּדַּלְתִּי, שָׁמַרְתִּי מִכָּל רַע
אַךְ כַּדּוּר רוֹצֵחַ הִנֵּה בְּךָ פָּגַע!"
*******************
רוּחַ בַּחֻרְשָׁה חוֹמֶקֶת,
שָׁם יַלְדָּה קְטַנָּה צוֹחֶקֶת.
פֶּרַח מְחַיֵּךְ בְּשִׁפְעַת-הַתַּלְתַּלִּים.
כָּל עוֹד לֹא יָדַעְתְּ קֶמֶט
צַחֲקִי, יַלְדַּת חֶמֶד,
עַד תָּבוֹא לָךְ עֵת עַצְבוּת וְעַרְפִלִּים.

עֶרֶב בְּחֻרְשָׁה אִלֶּמֶת,
שָׁם יַלְדָּה קְטַנָּה חוֹלֶמֶת.
בַּאֲפֵל-הַחֹרֶשׁ חוֹלְמִים הָעַלְעַלִּים.
עוּרִי נָא, יַלְדָּה, עוּרִי
אֶל הַחֲשֵׁכָה שׁוּרִי:
לַיִל כְּבָר יוֹרֵד עִם עֶצֶב וּטְלָלִים.

עֶרֶב, לָמָּה בָּאתָ הֵנָּה?
לָמָּה הַיַּלְדָּה אֵינֶנָּה?
לָמָּה כֹּה נוּגָה הִיא שִׁירַת הַשּׁוּעָלִים?
אַל תִּהְיֶה עָצוּב כָּכָה,
יַלְדָּתְךָ תָּשׁוּב, אֶחָא!
הִיא תִּצְחַק אִתְּךָ, שְׁחֹרַת הַתַּלְתַּלִּים.
*******************
שָׁם לְיַד הַנַּחַל
רֵיחַ פְּטָל עָלָה
פַּעַם הִתְאַהַבְתִּי
בְּצָעִיר מֻפְלָא.

הוֹ, אָסוֹן וָשֶׁבֶר,
הוּא זֹאת לֹא גִּלָּה...
אֵיךְ אוּכַל לוֹמַר לוֹ?
אֵין בְּפִי מִלָּה.

חַי לוֹ זֶה הַנַּעַר
בְּלִי לָדַעַת כְּלָל
נַעֲרָה אוֹהֶבֶת
וְלִבָּהּ אֻכַּל.

אַט נוֹשְׁרִים לַנַּחַל
עַלְעַלֵּי הַפְּטָל
אַהֲבָה שֶׁל נֹעַר
נֵצַח לֹא תֶּחְדַּל.
*******************
שָׁם עַל יַד הָאֶשֶׁד
עַל אַדְמַת הַלֶּשֶׁד
יִשּׁוּב רַךְ צָמַח
מוּל גִּלְעָד פָּרַח.
שָׁם זִרְמַת יַרְדֵּן
תְּלַטֵּף יַלְדֵי חֵן
הוּרָה, הִירָה
וּתְרַנֵּן!

הַתֹּמֶר שָׁם יָרוֹם
יִשֹּׁקּוּ מֵי תְּהוֹם
וְרֶגֶב שָׁר הַלֵּל
לְאָדָם עָמֵל.
שָׁם צִלְלֵי אֳפָקִים
עִם טִלְלֵי עֲמָקִים
הוּרָה, הִירָה
מְשַׂחֲקִים!
*******************
שָׁם עַל יַד הַגִּבְעָה
מַעְיָן מְפַכֶּה
שָׁם תֵּצֵא נַעֲרָה לִשְׁאֹב
אֶת מֵימֶיהָ מִפִּי הַבְּאֵר
*******************
שָׁם רָחוֹק רָחוֹק בֶּהָרִים
קוֹל חָלִיל נִשְׁמָע
וּפַעֲמוֹנִים וּפַעֲמוֹנִים וּפַעֲמוֹנִים.
 
עוֹד טֶרֶם עָלָה הַשַּׁחַר
וְהָעֲדָרִים כְּבָר רוֹעִים רוֹעִים.
 
הַשֶּׁמֶשׁ צוֹפָה לָהּ מִמָּרוֹם שׁוֹקַעַת
עַל פְּנֵי הֶהָרִים
וְשׁוּב הַקּוֹל הַהוּא נִשְׁמָע –
קוֹל חָלִיל וְגַם פַּעֲמוֹנִים
פַּעֲמוֹנִים וּפַעֲמוֹנִים וּפַעֲמוֹנִים.
 
יָרַד עַל שׁוּרוֹת, נָאִים הֶהָרִים
מְנַשֵּׂא הֶעָבִים.
וְשָׁם רָחוֹק רָחוֹק בֶּהָרִים
קוֹל חָלִיל נִשְׁמָע
וּפַעֲמוֹנִים וּפַעֲמוֹנִים וּפַעֲמוֹנִים.
 
יוֹם עָבַר, עֶרֶב הִגִּיעַ
שֶׁמֶשׁ שָׁקַע, יָרֵחַ מַגִּיעַ
וְשָׁם רָחוֹק רָחוֹק בֶּהָרִים
קוֹל חָלִיל נִשְׁמָע
וּפַעֲמוֹנִים וּפַעֲמוֹנִים וּפַעֲמוֹנִים.
*******************
בּוֹאִי הֵנָּה, יַלְדָּתִי!
בּוֹאִי הֵנָּה, נִשְׁמָתִי!
בּוֹאִי הֵנָּה, תַּמָּתִי,
יוֹנַת חֵן שֶׁלִּי!

שָׁם שׁוּעָלִים יֵשׁ
בָּחוּר טוֹב שֶׁלִּי.
שָׁם שׁוּעָלִים יֵשׁ
חֲבִיבִי שֶׁלִּי.

אֲגָרְשֵׁם, יַלְדָּתִי!
אֲגָרְשֵׁם, נִשְׁמָתִי!
אֲגָרְשֵׁם, תַּמָּתִי,
יוֹנַת חֵן שֶׁלִּי!

כֵּיצַד תְּגָרֵשׁ
בָּחוּר טוֹב שֶׁלִּי?
כֵּיצַד תְּגָרֵשׁ
חֲבִיבִי שֶׁלִּי?

בָּאֶקְדּוֹחַ, יַלְדָּתִי!
בָּאֶקְדּוֹחַ, נִשְׁמָתִי!
בָּאֶקְדּוֹחַ, תַּמָּתִי,
יוֹנַת חֵן שֶׁלִּי!

הֵיכָן אֶקְדּוֹחַ יֵשׁ
בָּחוּר טוֹב שֶׁלִּי?
הֵיכָן אֶקְדּוֹחַ יֵשׁ
חֲבִיבִי שֶׁלִּי?

בְּמַחְצַלְתִּי, יַלְדָּתִי!
בְּמַחְצַלְתִּי, נִשְׁמָתִי!
בְּמַחְצַלְתִּי, תַּמָּתִי,
יוֹנַת חֵן שֶׁלִּי!

הֵיכָן מַחְצֶלֶת יֵשׁ
בָּחוּר טוֹב שֶׁלִּי?
הֵיכָן מַחְצֶלֶת יֵשׁ
חֲבִיבִי שֶׁלִּי?

בְּסֻכָּתִי, יַלְדָּתִי!
בְּסֻכָּתִי, נִשְׁמָתִי!
בְּסֻכָּתִי, תַּמָּתִי,
יוֹנַת חֵן שֶׁלִּי!

הֵיכָן סֻכָּה יֵשׁ
בָּחוּר טוֹב שֶׁלִּי?
הֵיכָן סֻכָּה יֵשׁ
חֲבִיבִי שֶׁלִּי?

בְּתוֹךְ כַּרְמִי, יַלְדָּתִי!
בְּתוֹךְ כַּרְמִי, נִשְׁמָתִי!
בְּתוֹךְ כַּרְמִי, תַּמָּתִי,
יוֹנַת חֵן שֶׁלִּי!

שָׁם שׁוּעָלִים יֵשׁ
בָּחוּר טוֹב שֶׁלִּי.
שָׁם שׁוּעָלִים יֵשׁ
חֲבִיבִי שֶׁלִּי...

*******************
כָּעַמּוּד שֶׁבַּתָּוֶךְ לַגֶּשֶׁר
אַף כְּחוּט הַשִּׁדְרָה לֶאֱנוֹשׁ
לְאַרְצִי קַו הַצִּיר וְהַקֶּשֶׁר
הוּא יַרְדֵּן, הַיַּרְדֵּן הַקָּדוֹשׁ.

שְׁתֵּי גָּדוֹת לַיַּרְדֵּן –
זוֹ שֶׁלָּנוּ, זוֹ גַּם כֵּן.

אִם אַרְצִי דָּלְלָה וְקָטֹנָה
הִיא שֶׁלִּי מֵרֹאשָׁהּ עַד קִצָּהּ.
מִשְׂתָּרַעַת מִיָּם יְשִׁימוֹנָה
וְיַרְדֵּן, הַיַּרְדֵּן בָּאֶמְצַע.

שְׁתֵּי גָּדוֹת...

שָׁם יִרְוֶה לוֹ מִשֶּׁפַע וָאֹשֶׁר
בֶּן-עֲרָב, בֶּן-נַצֶּרֶת וּבְנִי,
כִּי דִּגְלִי דֶּגֶל טֹהַר וָיֹשֶׁר
יְטַהֵר שְׁתֵּי גְּדוֹת יַרְדֵּנִי.

שְׁתֵּי גָּדוֹת...

שְׁתֵּי יָדַי לָךְ הִקְדַּשְׁתִּי, מוֹלֶדֶת,
שְׁתֵּי יָדַי לְמַגָּל וּמָגֵן.
אַךְ תִּשְׁכַּח יְמִינִי הַבּוֹגֶדֶת
אִם אֶשְׁכַּח אֶת שְׂמֹאל הַיַּרְדֵּן.

שְׁתֵּי גָּדוֹת...
*******************
כָּעַמּוּד שֶׁבַּתָּוֶךְ לַגֶּשֶׁר
אַף כְּחוּט הַשִּׁדְרָה לֶאֱנוֹשׁ
לְאַרְצִי קַו הַצִּיר וְהַקֶּשֶׁר
הוּא יַרְדֵּן, הַיַּרְדֵּן הַקָּדוֹשׁ.

שְׁתֵּי גָּדוֹת לַיַּרְדֵּן –
זוֹ שֶׁלָּנוּ, זוֹ גַּם כֵּן.

אִם אַרְצִי דָּלְלָה וְקָטֹנָה
הִיא שֶׁלִּי מֵרֹאשָׁהּ עַד קִצָּהּ.
מִשְׂתָּרַעַת מִיָּם יְשִׁימוֹנָה
וְיַרְדֵּן, הַיַּרְדֵּן בָּאֶמְצַע.

שְׁתֵּי גָּדוֹת...

שָׁם יִרְוֶה לוֹ מִשֶּׁפַע וָאֹשֶׁר
בֶּן-עֲרָב, בֶּן-נַצֶּרֶת וּבְנִי,
כִּי דִּגְלִי דֶּגֶל טֹהַר וָיֹשֶׁר
יְטַהֵר שְׁתֵּי גְּדוֹת יַרְדֵּנִי.

שְׁתֵּי גָּדוֹת...

שְׁתֵּי יָדַי לָךְ הִקְדַּשְׁתִּי, מוֹלֶדֶת,
שְׁתֵּי יָדַי לְמַגָּל וּמָגֵן.
אַךְ תִּשְׁכַּח יְמִינִי הַבּוֹגֶדֶת
אִם אֶשְׁכַּח אֶת שְׂמֹאל הַיַּרְדֵּן.

שְׁתֵּי גָּדוֹת...
*******************
שְׂמֹאל יָמִין שְׂמֹאל יָמִין
לֶאֱכֹל נוֹתְנִים כִינִין
לֶאֱכֹל נוֹתְנִים קַדַּחַת
בְּצַלַּחַת עֲמֻקָּה

עֲמֻקָּה הִיא הַצַלַּחַת
הַקֵּבָה שֶׁלִּי רֵיקָה
הַקֵּבָה שֶׁלִּי רֵיקָה
וְהַצַלַּחַת עֲמֻקָּה
*******************
שָׂמֻנִי נֹטֵרָה אֶת-הַכְּרָמִים
כַּרְמִי שֶׁלִּי, לֹא נָטָרְתִּי.
הַגִּידָה לִּי שֶׁאָהֲבָה נַפְשִׁי 
אֵיכָה תִרְעֶה, אֵיכָה תַּרְבִּיץ בַּצָּהֳרָיִם.

אִם לֹא תֵדְעִי לָךְ הַיָּפָה בַּנָּשִׁים
צְאִי לָךְ בְּעִקְבֵי הַצֹּאן 
וּרְעִי אֶת גְּדִיֹּתַיִךְ 
עַל מִשְׁכְּנוֹת הָרֹעִים.
*******************
שְׁמֹר יִשְׂרָאֵל
שְׁמֹר שְׁאֵרִית יִשְׂרָאֵל
לֹא יֹאבַד יִשְׂרָאֵל
*******************
שָׂמֵחַ, שָׂמֵחַ, שָׂמֵחַ
הַלֵּב כַּדּוּד רוֹתֵחַ,
נָשִׁירָה לַמְּנַצֵּחַ.
נָשִׁירָה נָא בְּשֵׁם כֻּלָּם,
אֲשֶׁר אֵין כֶּסֶף בְּיָדָם
וְהֵם רוֹצִים עַל אַף הַכֹּל לִחְיוֹת!
מָתַי יָבוֹא יוֹם הַשִּׂמְחָה
לַאֲסִירֵי הָעֲבוֹדָה,
מָתַי תִּזְרַח הַשֶּׁמֶשׁ בַּלֵּב?
עֵת בָּרָא אֶת עוֹלָמוֹ הָאֵל,
מַתָּנוֹת חִלֵּק לְכָל אֶחָד בְּחֶסֶד –
זוּג יָדַיִם הָאָדָם קִבֵּל
זוֹ מַתְּנַת חַיִּים יוֹצֶרֶת וְהוֹרֶסֶת
וְעַל כֵּן הַיָּד דָּבָר גָּדוֹל,
לֹא לָשֵׂאת שַׁרְשֶׁרֶת הִיא נוֹצְרָה!
דַּוְקָא הִיא, הַיָּד וְלֹא הָרֹאשׁ,
אֶת דְּמוּתְךָ, אָדָם, תָּשִׁיב לֶאֱלוֹהַּ
וְעַל כֵּן
שָׂמֵחַ, שָׂמֵחַ, שָׂמֵחַ...
*******************
שִׂמְחָה רַבָּה, שִׂמְחָה רַבָּה,
אָבִיב הִגִּיעַ, פֶּסַח בָּא!
שִׂמְחָה רַבָּה, שִׂמְחָה רַבָּה,
אָבִיב הִגִּיעַ, פֶּסַח בָּא!

תָּפְרוּ, תָּפְרוּ, תָּפְרוּ לִי בֶּגֶד עִם כִּיסִים.
מִלְּאוּ, מִלְּאוּ, מִלְּאוּ כִּיסַי בֶּאֱגוֹזִים.

שִׂמְחָה רַבָּה...

שָׁאוֹל אֶשְׁאַל, שָׁאוֹל אֶשְׁאַל אַרְבַּע קֻשְׁיוֹת
שָׁתֹה אֶשְׁתֶּה, שָׁתֹה אֶשְׁתֶּה אַרְבַּע כּוֹסוֹת.

שִׂמְחָה רַבָּה...

וְכוֹס גְּדוֹלָה, וְכוֹס גְּדוֹלָה אִמִּי תָּבִיא
לְאֵלִיָּהוּ, לְאֵלִיָּהוּ הַנָּבִיא.

שִׂמְחָה רַבָּה...

הַלְוַאי יָבוֹא, הַלְוַאי יָבוֹא, הַלְוַאי יָסוּר
יִרְאֶה אוֹתִי, יִרְאֶה אוֹתִי כָּל-כָּךְ הָדוּר.

שִׂמְחָה רַבָּה...
*******************
שִׂמְחוּ נָא, שִׂמְחוּ נָא וּפִרְקוּ הָעֹל,
חַג לָנוּ וְשִׂמְחָה, יוֹם לָנוּ גָּדוֹל.

מֵאַיִן יָצַרְנוּ יֵשׁ,
יָד זוֹרֵעַ וְחוֹרֵשׁ,
סֶלַע וְצוּר אֵיתָן,
מַיִם שֶׁפַע רַב נָתַן,
עֹז, עָצְמָה וָכוֹחַ.

עוּר, עוּרָה הִתְאוֹשֵׁש,
תּוֹךְ מַעְגָּל גּוֹעֵשׁ,
מִשְׁנֶה עֲבֹד וַעֲמֹל,
עֹז רוּחֵנוּ בַּל יִפֹּל
עוּרָה, עוּרָה, עוּר עוּר עוּר עוּר.
*******************
שִׂמְחוּ, שִׂישׂוּ כָּל בְּנֵי עַמֵּנוּ!
אַל עֶצֶב, מַכְאוֹב וִיגוֹנִים!
תְּמַלֵּא כָּל שִׂמְחָה אֶת לִבֵּנוּ,
שִׂמְחָה שֶׁל חַיִּים רַעֲנַנִּים.

חַיִּים שֶׁל חֹפֶשׁ,יְחִי עַמֵּנוּ!
תִּפְרַח, תִּגְדַּל אָז גַּם שְׂפָתֵנוּ
שָׁבוּ אֵלֵינוּ יְמֵי זְרֻבָּבֶל
הוֹ, הֵידָד, חַי עַם יִשְׂרָאֵל!
*******************
שְׁמַע נָא יְהוּדִי זָקֵן:
מַה יֵּשׁ בְּמָקוֹם זֶה?
שָׁם נִקְבְּרוּ חֲלוּצִים,
חֲלוּצֵי יִשְׂרָאֵל.

מִי הָיָה הַגִּבּוֹר
שֶׁל הַחֲלוּצִים?
יוֹסֵף הַגְּלִילִי
הָיָה הַגִּבּוֹר שֶׁל חֲלוּצִים.

מָה אָמַר הַגִּבּוֹר
לִפְנֵי מוֹתוֹ?
"טוֹב לָמוּת בְּעַד אַרְצֵנוּ",
אָמַר הַגִּבּוֹר לִפְנֵי מוֹתוֹ.

טוֹב לָמוּת, טוֹב לָמוּת בְּעַד אַרְצֵנוּ!
טוֹב לָמוּת, טוֹב לָמוּת בְּעַד אַרְצֵנוּ!
טוֹב לָמוּת, טוֹב לָמוּת בְּעַד אַרְצֵנוּ!
בְּעַד אַרְצֵנוּ טוֹב לָמוּת!

חַי, חַי רוּחַ טְרוּמְפֶּלְדּוֹר!
חַי, חַי רוּחַ טְרוּמְפֶּלְדּוֹר!
חַי, חַי רוּחַ טְרוּמְפֶּלְדּוֹר!
רוּחַ טְרוּמְפֶּלְדּוֹר חַי חַי חַי!
*******************
שִׁמְעוּ נָא חֶבְרַיָּה וְהַטּוּ נָא אֹזֶן
לְמַה שֶּׁמְּסַפֵּר רַבֵּנוּ הַקָּדוֹשׁ
מַה שֶּׁמְּסַפֵּר רַבֵּנוּ הַקָּדוֹשׁ:
שֶׁכָּל הַפּוֹעֲלִים יַנִּיחוּ תְּפִלִּין
וּבְחוּצוֹת תֵּל-אָבִיב יִשְׁמְרוּ שַׁבָּת
בֶּן גּוּרְיוֹן יִרְקֹד בָּלֵט – אַי אַי...
אַחֲרָיו מֹשֶׁה שָׁרֵת  – אַי אַי...
אֲזַי מָשִׁיחַ לְתֵל-אָבִיב יָבוֹא
אֲזַי מָשִׁיחַ לְתֵל-אָבִיב יָבוֹא!

*******************
שִׁמְעוּ, שִׁמְעוּ שׁוֹכְנֵי אֳהָלִים,
שׂוֹרְכָה, עוֹבְרָה אוֹרְחַת גְּמַלִּים,
עֶדְרֵי הַצֹּאן לְנָבָל הַכַּרְמְלִי –
הוֹ – לַיְלָה, לַיְלָה, הוֹ – לֵילִי!

גַּד-גַּד-גְּדִי, גַּד-גַּד-גְּדִי
וּצְפִיר עִזִּים.
גַּד-גַּד-גְּדִי, גַּד-גַּד-גְּדִי
וּצְפִיר עִזִּים.

הוֹלְכִים, הוֹלְכִים, עֶדְרֵי הַצֹּאן,
לְעֵת הַגֵּז, כֵּן יְהִי רָצוֹן.
יִשְׁתַּבַּח הָאֵל, הָאֵל, אֵלִי –
הוֹ-לַיְלָה, לַיְלָה, הוֹ-לֵילִי!

גַּד-גַּד-גְּדִי, גַּד-גַּד-גְּדִי
וּצְפִיר עִזִּים.
גַּד-גַּד-גְּדִי, גַּד-גַּד-גְּדִי
וּצְפִיר עִזִּים.

זַמֵּר, רוֹעִי – כִּבְשָׂה, זַמְּרִי,
מָחָר מָחָר אֶפְשֹׁט צַמְרִי,
שִׂמְחָה לְךָ, שִׂמְחָה גַּם לִי –
הוֹ-לַיְלָה, לַיְלָה, הוֹ-לֵילִי!

גַּד-גַּד-גְּדִי, גַּד-גַּד-גְּדִי
וּצְפִיר עִזִּים.
גַּד-גַּד-גְּדִי, גַּד-גַּד-גְּדִי
וּצְפִיר עִזִּים.
*******************
שִׁמְעִי, בִּתִּי,
אָבִיךְ יְדַבֵּר
לֹא כְּאָב
כִּי אִם כְּחָבֵר.
אֹמַר לָךְ גְּלוּיוֹת:
תְּנוּעָה הִיא שְׁטֻיּוֹת
קִבּוּץ זֶהוּ הֶרֶס הִזְדַּמְנֻיּוֹת.

עַתָּה, חֲבִיבָה,
הִשְׁתַּנּוּ הָעִתִּים
יֵשׁ כָּמוֹנוּ מְעַטִּים.
אָבִיךְ כְּבָר הָיָה
בִּשְׁבִילֵךְ בַּתְּנוּעָה;
לִחְיוֹת כְּפוֹעֵל
גַּם הוּא יָדַע.

זִכְרִי, בִּתִּי,
חַיִּים הֵם גַּלְגַּל:
יֵשׁ תַּחְתּוֹן
וְיֵשׁ מֵעַל.
בְּלִי שֶׁפַע מִלִּים:
תְּנוּעָה – אוֹ הוֹרִים –
אוֹ לֵכִי חַפְּשִׂי לָךְ
בָּתִּים אֲחֵרִים.
*******************
שֶׁמֶשׁ אָבִיב בֶּהָרִים זֶה הֵקִיץ כְּבָר
הוֹ, עוּרָה עַם, הִתְנַעֵר מֵעָפָר!
פֶּרַח שָׂדֶה אֶת רֹאשׁוֹ כָּפוּף לָאוֹר
הוֹ, קוּמָה נָא מִדַּךְ לְגִבּוֹר!
אֶל הָאוֹר
קוּם מִבּוֹר!
*******************
שֶׁמֶשׁ אוֹר, הֶעָנָן חָלַף
וְסִיעַת בַּחוּרִים שָׁבָה מִן הַקְּרָב.
יַעֲרוֹת אֳרָנִים, שִׁירַת הָעֶפְרוֹנִים
תִּצְחַק מִכָּל עָנָף.

שֶׁמֶשׁ אוֹר, הֶעָנָן חָלַף,
יְקַדְּמוּן בַּחוּרוֹת וְעִמָּן הַטַּף;
רַק אַחַת לְבַדָּהּ צוֹפָה הִיא לְדוֹדָהּ
וְהוּא עוֹד טֶרֶם שָׁב.

שֶׁמֶשׁ אוֹר, וְהַיּוֹם חָלַף,
רַק אֶחָד לֹא חָזַר מִשַּׁדְמוֹת הַקְּרָב.
שִׁיר תּוּגָה וִיגוֹנִים, סִיעָה שֶׁל עֲנָנִים
עוֹלָה מִמַּעֲרָב.
*******************
שֶׁמֶשׁ-אוֹר זוֹרַחַת לָהּ,
גֶּפֶן חֵן פּוֹרַחַת לָהּ;
רוּחַ-בֹּקֶר שָׁטָה דּוֹם –
כֶּרֶם-חֶמֶד, רַב שָׁלוֹם!

כֶּרֶם-חֶמֶד, צְמַח וּגְדַל!
בֹּקֶר-שֶׁמֶשׁ, רַךְ לַיְלָה-טַל.
כִּי תַּגִּיעַ עֵת בָּצִיר, 
שׁוּב נָבוֹא בְּגִיל וָשִׁיר!
*******************
שֶׁמֶשׁ וָגֶשֶׁם
כַּדְכֻּדִּים וָלֶשֶׁם
זַלְזַלִּים יִבְרָקוּ
וּנְטָפִים יִצְחָקוּ
עַל עֲלֵי אִילָן.

שֶׁמֶשׁ וָקֶשֶׁת
נִלְכְּדוּ בָּרֶשֶׁת
שֶׁל זְהַב הַגֶּשֶׁם
שֶׁל נִצְנוּץ הַלֶּשֶׁם
עַל עֲלֵי אִילָן.

שֶׁמֶשׁ וָשַׁחַק
נוֹהֲרִים עַל רַחַק
כִּי פָּסַק הַגֶּשֶׁם
עוֹד יַבְהִיק הַלֶּשֶׁם
עַל עֲלֵי אִילָן.
*******************
שֶׁמֶשׁ נֶחְבָּא
בֵּין הָעֲנָנִים.

רֶטֶט עוֹבֵר
אֶל כָּל בַּד.

עָלִים נוֹשְׁרִים
מֵאִילָנוֹת
וּמִתְפַּזְּרִים
אֶל כָּל צַד.

*******************
שֶׁמֶשׁ עוֹלָה וְשׁוֹקַעַת
וּמְעוֹרֶרֶת גַּעְגּוּעִים.
שׁוֹמְרֵי כֶּלֶא יוֹם וָלַיִל
יִשְׁמְרוּ אֶת חַלּוֹנִי.

לַשָּׁוְא, לַשָּׁוְא שׁוֹמְרִים תִּשְׁמֹרוּ;
לֹא יִבְרַח מִכֶּם אָסִיר.
אַף כִּי אֶשְׁתּוֹקֵק לַחֹפֶשׁ,
אֶת הַכֶּבֶל לֹא אָסִיר.
*******************
שֶׁמֶשׁ שׁוֹקֵעַ, יַעַל יָרֵחַ
חֶרֶשׁ יַזְהִירוּ רִבּוֹא כּוֹכָבִים.
בּוֹאוּ, נֵצֵאָה אֶל נַחַל שׁוֹפֵעַ
מֵעִמְקֵי הַיַּעַר אֱלֵי מֶרְחָבִים.

חוּלוּ-נָא, נִימְפוֹת הַמַּיִם
יָרֹק הַדֶּשֶׁא, הָנִיפוּ רַגְלַיִם.
*******************
הַקַּיִץ עָבַר, הַחֹם הַגָּדוֹל,
שָׁנָה חֲדָשָׁה בָּאָה לַכֹּל.
רוּחוֹת מְנַשְּׁבוֹת, נוֹדְדוֹת צִפֳּרִים,
הוֹלְכִים וּבָאִים הַיָּמִים הַקָּרִים.
 
הַבִּיטוּ וּרְאוּ, קָטֹנְתִּי אֶתְמוֹל,
הַקַּיִץ עָבַר – וַאֲנִי כְּבָר גָּדוֹל.
שָׁנָה חֲדָשָׁה הִתְחִילָה הַיּוֹם.
הֲיִי נָא טוֹבָה וּבוֹאֵךְ לְשָׁלוֹם!

*******************
שָׁנָה הָלְכָה, שָׁנָה בָּאָה
אֲנִי כַּפַּי אָרִימָה
שָׁנָה טוֹבָה לְךָ, אַבָּא,
שָׁנָה טוֹבָה לָךְ, אִמָּא
שָׁנָה טוֹבָה, שָׁנָה טוֹבָה!

שָׁנָה טוֹבָה לְדוֹד גִּבּוֹר
אֲשֶׁר עַל הַמִּשְׁמֶרֶת
וּלְכָל נוֹטֵר בָּעִיר, בַּכְּפָר
בִּרְכַּת "חֲזַק" נִמְסֶרֶת.
שָׁנָה טוֹבָה, שָׁנָה טוֹבָה!

שָׁנָה טוֹבָה, טַיָּס אַמִּיץ,
רוֹכֵב בִּמְרוֹם שָׁמַיִם,
וְרֹב שָׁלוֹם, מַלָּח עִבְרִי,
עוֹשֶׂה דַּרְכּוֹ בַּמַּיִם.
שָׁנָה טוֹבָה, שָׁנָה טוֹבָה!

שָׁנָה טוֹבָה לְכָל עָמֵל
בַּנִּיר וְגַם בַּמֶּלֶט,
שָׁנָה טוֹבָה וּמְתוּקָה
לְכָל יַלְדָּה וָיֶלֶד!
שָׁנָה טוֹבָה, שָׁנָה טוֹבָה!
*******************
שְׁנֵי אוֹרְחִים לִי בַּחַלּוֹן:
זוּג יוֹנִים – יוֹנָה וָיוֹן.
מִשּׁוֹבָךְ אֲשֶׁר בַּגַּן 
לְבַקְּרֵנִי בָּאוּ כָּאן.

רֹאשׁ הֵנִיעַ יוֹן בְּלִי סוֹף:
"בֹּקֶר, בֹּקֶר, בֹּקֶר טוֹב!"
וְיוֹנָה הוֹסִיפָה כֵּן:
"בֹּקֶר, בֹּקֶר, בֹּקֶר חֵן!"

אָז זָרַקְתִּי עַל הַסַּף
זֵרְעוֹנִים מְלוֹא הַכַּף,
"יוֹם יוֹם בּוֹאוּ וְאֶתֵּן"
רֹאשׁ הֵנִיעוּ: "חֵן, חֵן, חֵן!"
*******************
פַּעַם עַל גְּדוֹת הַוָּאדִי 
שְׁנֵי אַלּוֹנִים בַּסֶּלַע 
שְׁנֵי אַלּוֹנִים יָדַעְתִּי 
שָׁם בְּמוֹרַד הַוָּאדִי. 

אֶת הָאֶחָד הָרַעַם 
פַּעַם הִכָּה צַמֶּרֶת. 
גֶּזַע אָחִיו קָרוּעַ 
בָּאוּ בּוֹ אֵשׁ וָרוּחַ. 

קַיִץ שָׁלַח שִׁנַּיִם 
מֵי הַגְּשָׁמִים הוֹלְכִים הֵם. 
אַךְ הֵם עוֹמְדִים הַשְּׁנַיִם,
שְׁנֵי אַלּוֹנִים אַחִים הֵם. 

תַּם הַסִּפּוּר אֵינֶנּוּ. 
מִי כָּאַלּוֹן יִתְּנֶנּוּ. 
שְׁנֵי אַלּוֹנִים יָדַעְתִּי 
שָׁם בְּמוֹרַד הַוָּאדִי

*******************
הָיֹה הָיוּ שְׁנֵי חֲבֵרִים
אֶחָד רַב טוּרָאִי הַשֵּׁנִי חַיָּל פָּשׁוּט

פִּתְאוֹם שָׁרַק כַּדּוּר
הָאֶחָד מֵהֶם נָפַל

הוֹשַׁטְתִּי לוֹ יָדִי
אֶת הַיָּד הוּא לֹא לָקַח

הוֹשַׁטְתִּי לוֹ חַרְבִּי
אֶת הַחֶרֶב לֹא לָקַח.

כָּרִיתִי לוֹ הַבּוֹר
אֶל הַבּוֹר הוּא לֹא זָחַל.

הוֹשַׁטְתִּי לוֹ כּוֹסִי
אֶת הַכּוֹס הוּא כֵּן לָקַח!
*******************
אִמָּא:  
עַל נְיָר לָבָן וְצַח כַּשֶּׁלֶג  
בָּא מִכְתָּב מִן הַגּוֹלָה  
כּוֹתֶבֶת אֵם בְּדִמְעַת עַיִן:  
"לִבְנִי הַטּוֹב בִּירוּשָׁלַיִם,  
אָבִיך מֵת, אִמְּךָ חוֹלָה  
בּוֹא הַבַּיְתָה לַגּוֹלָה!  
בּוֹא הַבַּיְתָה לַגּוֹלָה!  
נְחַכֶּה לְךָ בְּלִי הֶרֶף  
מִן הַבֹּקֶר עַד הָעֶרֶב  
בּוֹא הַבַּיְתָה, בֵּן חָבִיב  
בּוֹא הַבַּיְתָה לָאָבִיב  
בּוֹא הַבַּיְתָה   
בּוֹא הַבַּיְתָה   
בּוֹא, בֵּן חָבִיב".  

בֵּן:  
עַל נְיָר פָּשׁוּט, אָפֹר כָּאֵפֶר  
הוֹלֵךְ מִכְתָּב אֶל הַגּוֹלָה  
כּוֹתֵב חָלוּץ, בְּדִמְעַת עַיִן  
שְׁנַת תַּרְפָּ"ט בִּירוּשָׁלַיִם:  
"סִלְחִי לִי, אִמִּי הַחוֹלָה  
לֹא אָשׁוּב עוֹד לַגּוֹלָה!  
לֹא אָשׁוּב עוֹד לַגּוֹלָה!  
אִם אָהֹב תֶּאֶהְבִינִי  
בּוֹאִי הֵנָּה וְחַבְּקִינִי  
לֹא אֶהְיֶה עוֹד נָע וָנָד!  
לֹא אָזוּז מִפֹּה לָעַד!  
לֹא אָזוּזָה  
לֹא אָזוּזָה  
לֹא!"
*******************
שְׁנֵי סוּסִים רָצִים מַהֵר:
אֶחָד עִוֵּר, אֶחָד חִגֵּר
עַל גַּב אֶחָד רוֹכֵב חָתוּל
זְנָבוֹ מָרוּט, שְׂפָמוֹ נָטוּל
וְאַחֲרָיו רוֹדֵף עַכְבָּר לָבוּשׁ
עִם מִכְנָסַיִם וְתַרְבּוּשׁ!
*******************
אָשִׁיר לָךְ שִׁיר עַתִּיק, נוֹשָׁן,
אָשִׁיר לָךְ זֶמֶר עַל שׁוֹשָׁן,
הָיֹה הָיוּ לִפְנֵי שָׁנִים
שְׁנֵי שׁוֹשַׁנִּים, שְׁנֵי שׁוֹשַׁנִּים.
הָיָה זֶה כְּבָר, רָחוֹק הַיּוֹם,
אֶחָד לָבָן, שֵׁנִי אָדֹם.

בְּנֵי-גַּן-אֶחָד, כִּשְׁנֵי אַחִים,
צִמְּחוּ עָלֶה, צִמְּחוּ חוֹחִים,
עֵת בָּא הַבֹּקֶר צְחוֹר גָּוָן
פָּקַח עֵינַיִם הַלָּבָן.
וְעֶרֶב בָּא וְרַד הַיּוֹם
עָצַם עֵינַיִם הָאָדֹם.

וּבַלֵּילוֹת וּבַלֵּילוֹת
נָשְׁבוּ רוּחוֹת בָּם קַלִּילוֹת.
כֹּה לִבְלְבוּ עַד בָּאָה יָד,
יָד שֶׁקָּטְפָה שׁוֹשָׁן אֶחָד,
וְאֵין יוֹדֵעַ עַד הַיּוֹם –
אֶת הַלָּבָן אוֹ הָאָדֹם.

וְרַק יוֹדְעִים כִּי הַנּוֹתָר
לִבּוֹ נִשְׁבַּר, לִבּוֹ נִשְׁבַּר,
הָיֹה הָיוּ לִפְנֵי שָׁנִים
שְׁנֵי שׁוֹשַׁנִּים, שְׁנֵי שׁוֹשַׁנִּים.
הָיָה זֶה כְּבָר, רָחוֹק הַיּוֹם,
אֶחָד לָבָן, שֵׁנִי אָדֹם.
*******************
שָׁנִים תַּחְלֹפְנָה וְאַף יָמִים יָבוֹאוּ
עַם הַסּוֹבְיֶטִים עַם-עָמָל בּוֹנֶה
יָדַיִם אֵלּוּ, יְדֵי בְּנֵי הַנֹּעַר,
יְדֵי זָהָב אוֹתָן הוּא יְכַנֶּה.
*******************
שְׁנֵינוּ הַגֶּשֶׁר נִבְנֶה
הַנַּחַל שׁוֹטֵף.
*******************
כְּבָר חָלַף הַיּוֹם וְאֵין מִמְּךָ אִגֶּרֶת
וַאֲנִי אֶת אוּרִי מַשְׁכִּיבָה לִישֹׁן.
לֵיל מְנוּחָה לְךָ, יַלְדִּי, אֲנִי אוֹמֶרֶת,
זְכֹר אֶת אַבָּא, זְכֹר אוֹתוֹ ,יַלְדּוֹן.
הוּא וַדַּאי עַכְשָׁו בְּטִלְטוּלֵי הַדֶּרֶךְ,
הוּא, אוּלַי, עַכְשָׁו עָצוּב וּלְבַדּוֹ...
אַךְ יוֹדֵעַ הוּא אוֹתוֹ אֲנִי זוֹכֶרֶת,
אַךְ יֵדַע – זוֹכֵר אוֹתוֹ יַלְדּוֹ.

נַסֵּה נָא, בְּנִי,
וּרְאֵהוּ בַּחֲלוֹם,
פָּגְשֶׁנּוּ בַּחֲלוֹם בַּמֶּרְחַקִּים, 
וּמְסֹר נָא לוֹ
וּמְסֹר בִּרְכַּת-שָׁלוֹם,
אֱמֹר נָא לוֹ כִּי שְׁנֵינוּ מְחַכִּים.

כְּדִמְעָה תָּלוּי כּוֹכָב בְּחַלּוֹנֵנוּ,
שְׁנֵי בְּרוֹשִׁים עוֹמְדִים בַּחוּץ עַל הַמִּשְׁמָר.
הֵם עֵדִים, יַלְדִּי ,לְכָל גַּעְגּוּעֵינוּ
אֵיךְ חִכִּינוּ שְׁנֵינוּ לַיָּקָר!
הֵם יוֹדְעִים, יַלְדִּי, כִּי אָנוּ נְחַכֶּה לוֹ,
כִּי יוֹמָם וָלַיִל נְחַכֶּה לַנֵּס:
צְעָדִים יָרִיעוּ, תִּפָּתַח הַדֶּלֶת,
אוֹר יָאִיר וְאַבָּא יִכָּנֵס!
‏
נַסֵּה נָא, בְּנִי...
*******************
שְׁנַת תְּבוּאָה חֲדָשָׁה
מְבִיאָה בִּרְכַּת הָאֲדָמָה
אֲסָמֵינוּ יִמָּלְאוּ בַּר
וִיקָבֵינוּ תִּירוֹשׁ, יִצְהָר.
*******************
אֵיזֶה שָׁעוֹן בֶּן חַיִל?
אֲשֶׁר אֵינֶנּוּ נָח!
בַּיּוֹם וְגַם בַּלַּיִל
דּוֹפֵק, דּוֹפֵק הוּא כָּךְ:

טִיק-טַק, טִיק-טַק!
דּוֹפֵק שָׁעוֹן בֶּן חַיִל
בַּיּוֹם וְגַם בַּלַּיִל
דּוֹפֵק, דּוֹפֵק הוּא כָּךְ:
טִיק-טַק, טִיק-טַק,
טִיק-טַק, טִיק-טַק, טִיק-טַק.

מֵרֹאשׁ מִגְדָּל גָּבוֹהַּ
צוֹפֶה שָׁעוֹן גָּדוֹל.
הוֹ, בּוֹאוּ נָא לִשְׁמֹעַ
אֵיךְ הוּא דּוֹפֵק בְּקוֹל:

טִיק-טַק...

שָׁעוֹן עָשׂוּי עֵץ זַיִת
קִשּׁוּט נָאֶה לַקִּיר.
הָרַעַשׁ רַב בַּבַּיִת
וְהוּא יָשִׁיר לוֹ שִׁיר:

טִיק-טַק...

שָׁעוֹן שֶׁל יָד, הַבִּיטוּ,
חָמוּד הוּא זֶה הַקָּט.
לָאֹזֶן נָא הוֹשִׁיטוּ –
הוּא מְתַקְתֵק אַט אַט:

טִיק-טַק...
*******************
שָׁעוֹן גָּדוֹל דּוֹפֵק,
בִּים-בָּם, בִּים-בָּם

שָׁעוֹן בֵּינוֹנִי דּוֹפֵק,
טִיק-טָק, טִיק-טָק, טִיק-טָק, טִיק-טָק

וְשָׁעוֹן קְטַנְטַן דּוֹפֵק,
טִי טִי טִי טִי טִי טִי טִי
טִי טִי טִי טִי טִי טִי טִי טִי
*******************
שִׁפְעַת פְּרָחִים בַּגַּן
חָזְרָה, הוֹפִיעָה כִּי בָּא, הִגִּיעַ
מוֹעֵד יְמֵי נִיסָן.
‏
מִכָּל פִּרְחֵי תִּפְאֶרֶת
אֶת מִי נַפְשִׁי בּוֹחֶרֶת?
אֶת מֶלֶךְ הַיֹּפִי, אֶת הַשּׁוֹשָׁן.
‏
כָּל צִפֳּרֵי הַשִּׁיר
בְּקוֹל יָרִיעוּ, חֶדְוָה יַבִּיעוּ,
בְּרֹן, בְּגִיל אַדִּיר.

‏מִתּוֹךְ זוֹ הַמַּקְהֶלֶת
אֶל מִי נַפְשִׁי צוֹהֶלֶת?
אֶל מֶלֶךְ הָרֶנֶן, אֶל הַזָּמִיר.‏
*******************
שְׁקֵדִיָּה, שְׁקֵדִיָּתִי
לִי אַתְּ, לִי אַתְּ יָפָתִי!
לְבָנָה אַתְּ לִי פּוֹרַחַת,
יְרֻקָּה אַתְּ לִי צוֹמַחַת.
עֲנָפַיִךְ אֲרֻכִּים
וּשְׁקֵדַיִךְ מְתוּקִים.
בְּרוּכָה אַתְּ שְׁקֵדִיָּה
בְּרוּכָה יְפֵהפִיָּה.    

תְּאֵנָה, תְּאֵנָתִי
לִי אַתְּ, לִי אַתְּ יָפָתִי.
רְחָבָה אַתְּ לִי צוֹמַחַת
יְרֻקָּה אַתְּ לִי פּוֹרַחַת.
דַּלְיוֹתַיִךְ אֲרֻכּוֹת
וּתְאֵנַיִךְ מְתוּקוֹת,
בְּרוּכָה אַתְּ תְּאֵנָתִי,
בְּרוּכָה לִי יָפָתִי.
*******************
שְׁקֹט, שְׁתֹק, אַל הַשְׁמַע קוֹל!
הָרַבִּי יוֹצֵא בַּמָּחוֹל.
שְׁקֹט, שְׁתֹק, שְׁתִיקָה יָפָה מְאוֹד.
הָרַבִּי רוֹקֵד, עוֹד, עוֹד, עוֹד.

וּבִנְשֹׂא הָרַבִּי הָרַגְלַיִם
כָּל הַחֲסִידִים מוֹחֲאִים כַּפַּיִם.

פַּתָּח, הַא – הַא עִם סָמֶ"ךְ: הַס!
הָרַבִּי רוֹקֵד – רָז עִם רָז.
הַס, רְאוּ: הוּא בַּתַּחְתּוֹנִים
מְרַחֵף בְּעוֹלָמוֹת עֶלְיוֹנִים.

וּבִנְשֹׂא הָרַבִּי...

הַס! רְאוּ: תְּנוּעוֹת, מַהֲלָכִים.
הָרַבִּי יוֹצֵר מַלְאָכִים.
הַס! רְאוּ: עֵינָיו עֲצוּמוֹת.
יָה, יָה, יָה – תֹּאמַרְנָה עֲצָמוֹת.

וּבִנְשֹׂא הָרַבִּי...

הַס! רְאוּ: יָד יָד תְּחַבֵּק.
עַתָּה עִם שְׁכִינָה בְּסוֹד יִדָּבֵק.
הֶאָח, עַתָּה אַט-אַט הוּא מִתְעוֹדֵד,
וּבִדְבֵקוּת הוּא שׁוּב רוֹקֵד...

וּבִנְשֹׂא הָרַבִּי...
*******************
שֶׁקֶט – שֶׁקֶט – שֶׁקֶט – שֶׁקֶט...
הַחֲנֻכִּיָּה דּוֹלֶקֶת,
וּבַחֶדֶר בְּלִי שָׁאוֹן
מִסְתּוֹבֵב הַסְּבִיבוֹן,
מִסְתּוֹבֵב וְלֹא עָיֵף.
אַךְ לְפֶתַע הוּא יוֹשֵׁב.
– אֲנִי רָעֵב! – יַגִּיד בְּקוֹל –
בְּבַקָּשָׁה, תְּנוּ לֶאֱכֹל!
לֹא דָּגִים וְלֹא מַצָּה
לֹא מָרָק וְלֹא קְצִיצָה
לְבִיבָה לִי מְתוּקָה
תְּנוּ לִכְבוֹד הַחֲנֻכָּה!
*******************
שֶׁקֶט – שֶׁקֶט – שֶׁקֶט – שֶׁקֶט...
הַחֲנֻכִּיָּה דּוֹלֶקֶת,
וּבַחֶדֶר בְּלִי שָׁאוֹן
מִסְתּוֹבֵב לוֹ הַסְּבִיבוֹן.
לַ-לַ-לַ...

מִסְתּוֹבֵב וְלֹא עָיֵף,
אַךְ לְפֶתַע הוּא יוֹשֵׁב.
– אֲנִי רָעֵב! – יִקְרָא בְּקוֹל –
בְּבַקָּשָׁה, תְּנוּ לֶאֱכֹל!
לַ-לַ-לַ...

לֹא דָּגִים וְלֹא מַצָּה
לֹא מָרָק וְלֹא קְצִיצָה
לְבִיבָה לִי מְתוּקָה
תְּנוּ לִכְבוֹד הַחֲנֻכָּה!
לַ-לַ-לַ...
*******************
מֵעֵמֶק לְגִבְעָה, מֵהַר לְהַר,
כְּעַנְנֵי הַסְּתָו גּוֹלְשִׁים בַּסֵּתֶר
עֶדְרֵי הַצֹּאן. וְשִׁיר לָהֶם אָז שָׁר
פִּזְמוֹן עָצוּב רוֹעֶה צָעִיר בָּעֵדֶר.

שְׁתוּ, שְׁתוּ, שְׁתוּ הָעֲדָרִים,
בֶּחָלִיל לָכֶם אַנְעִים –
לִי לִי לִי לִי לִי...

אֲנִי אֶרְעֶה צֹאנִי עִם חֹם הַיּוֹם
וְהַשָּׁרָב גַּם הוּא לֹא יַפְחִידֵנִי,
כִּי יֵשׁ לִי פְּנַאי לָשֶׁבֶת וְלַחֲלֹם
עַל הַיָּפָה אֲשֶׁר אוֹהֵב הִנֵּנִי.

שְׁתוּ, שְׁתוּ, שְׁתוּ הָעֲדָרִים...
*******************
בָּנוֹת שְׁתַּיִם בֻּבּוֹתַיִם,                            
צִלִּי וְגִילִי עִמִּי פֹּה –                               
מִי מִשְּׁתֵּיהֶן יָפָה יוֹתֵר,                          
אִמְרוּ, דּוֹדִים: זוֹ אוֹ זוֹ?                        

אֵינְכֶם יוֹדְעִים, חַה-חַה, דּוֹדִים,                      
אֵינְכֶם יוֹדְעִים, לֹא וָלֹא!                    
שְׁתֵּיהֶן, שְׁתֵּיהֶן יָפוֹת יוֹתֵר,                  
צִלִּי וְגִילִי, זוֹ וָזוֹ.      

וְאֶת-מִי אָהַבְתִּי יוֹתֵר –
אִמְרוּ, דּוֹדִים, זוֹ אוֹ זוֹ?
חַה-חַה, דּוֹדִים, אֵינְכֶם יוֹדְעִים,
חַה-חַה, דּוֹדִים, לֹא וָלֹא!

שְׁתֵּיהֶן, שְׁתֵּיהֶן, אֹהַב יוֹתֵר,
גַּם אֶת-זוֹ וְגַם אֶת-זוֹ,
שְׁתֵּיהֶן אֶשָּׂא בְּחֵיקִי תָּמִיד,
צִלִּי פֹּה וְגִילִי פֹּה.



 


*******************
שָׁתִיל קָטָן
בְּט"וּ בִּשְׁבָט
עָמַד בַּגַּן,
לָחַשׁ בַּלָּאט.

אֲנִי אֶגְדַּל
וְלֹא אֶבֹּל,
אֶהְיֶה לְעֵץ,
לְעֵץ גָּדוֹל.

יֶלֶד טוֹב 
אוֹתִי שָׁתַל,
הוּא יַשְׁקֶה –
אֲנִי אֶגְדַּל.

אַצְמִיחַ פְּרִי,
צֵל אֶתֵּן,
צִפּוֹר אֶצְלִי 
תִּבְנֶה לָהּ קֵן.

אֲנִי אֶגְדַּל...

וְיֶלֶד טוֹב,
זֶה שֶׁשָּׁתַל,
הַפְּרִי יִקְטֹף
וְגַם יֹאכַל.

יָנוּחַ פֹּה
בְּצֵל קָרִיר,
וְהַצִּפּוֹר
תָּשִׁיר לוֹ שִׁיר.

אֲנִי אֶגְדַּל...
*******************
תֵּה וְאֹרֶז יֵשׁ בְּסִין, 
אֶרֶץ הַנִּדַּחַת;
וּבְאַרְצֵנוּ יֵשׁ חַמְסִין
כָּל מִינֵי קַדַּחַת.

לֹא אִכְפַּת! לֹא אִכְפַּת! 
בַּכְּפָרִים אָלִינָה!
יֵשׁ לִי פַּת, אֵין לִי פַּת – 
לְמִי נַפְקָא מִנָּהּ?

בַּמִּטְבָּח בַּחוּרָה, 
בַּקּוֹמוּנָה שְׁתַּיִם;
יֵשׁ לָצֵאת לָעֲבוֹדָה, 
אֵין לִי מִכְנָסַיִם.

לֹא אִכְפַּת...

בַּמִּטְבָּח רוֹתֵחַ דּוּד
בְּלִבִּי דּוּדַיִם.
יֵשׁ בָּחוּר נָאֶה בַּגְּדוּד
הוּא יְפֵה עֵינַיִם.

לֹא אִכְפַּת...

לִכְאֵב בֶּטֶן – שֶׁמֶן קִיק; 
לַקַּדַּחַת – חִינָה.
בְּלִבִּי כְּאֵב עַתִּיק, 
מַה תְּרוּפָה אָכִינָה?

לֹא אִכְפַּת...

כָּל הַיּוֹם סָלַלְתִּי כְּבִישׁ, 
זֶה מְעַט לֹא נוֹחַ;
וּבָעֶרֶב עֵסֶק בִּישׁ – 
לְטַיֵּל אֵין כּוֹחַ.

לֹא אִכְפַּת...

תַּרְנְגוֹל בַּלּוּל מַבִּיט 
אֶל הַתַּרְנְגֹלֶת;
יֵשׁ לַבַּחוּרִים בְּלוֹרִית 
מַמָּשׁ כְּמוֹ כַּרְבֹּלֶת.

לֹא אִכְפַּת...

הַזָּנָב לַחֲמוֹרִים 
לַגְּמַלִּים – דַּבֶּשֶׁת
וּלְכָל הַבַּחוּרִים –
אֶצְבַּע מְשֻׁלֶּשֶׁת!

לֹא אִכְפַּת...

בַּמַּחֲנֶה אוֹמְרִים בְּסוֹד
כִּי נֵלֵךְ חָרָנָה;
לוֹ יֵשׁ טְרוֹפִּיקָה וְעוֹד
וְלִי יֵשׁ טְרַצְיָאנָה...

לֹא אִכְפַּת...

הָרוֹעֶה מַשְׁקֶה לַצֹּאן
מַיִם מִן הַשֹּׁקֶת
בַּחוּרִי חוֹמֵד לָצוֹן
לָמָּה לָךְ תִּסְרֹקֶת?

לֹא אִכְפַּת...

לִי תִּסְרֹקֶת לֹא נְחוּצָה,
לֹא נְחוּצָה לִי פּוּדְרָה.
אִם חָלוּץ לַחֲלוּצָה,
לֹא יִהְיֶה בַּגְּדוּד רַע!

לֹא אִכְפַּת...

יֵשׁ לִי עֶשֶׁר אֶצְבָּעוֹת,
לְכָל אַחַת צִפֹּרֶן.
כָּל הַבַּחוּרוֹת נָאוֹת
בַּלַּיְלָה עַל הַגֹּרֶן.

לֹא אִכְפַּת...

הַחוֹצֵב צוֹעֵק "בָּרוּד"
וּבְלִבּוֹ רֵאַקְצְיָה
הוּא חָבֵר בַּהִסְתַּדְּרוּת
וַאֲנִי בַּפְרַקְצְיָה.

לֹא אִכְפַּת...

לְבָבִי בּוֹעֵר כָּאֵשׁ
כְּבָר כָּזֶה שָׁמַעְנוּ
אַי בָּחוּר, אַל תְּקַשְׁקֵשׁ
בַּקֻּמְקוּם שֶׁלָּנוּ!

לֹא אִכְפַּת...
*******************
תֵּה וְאֹרֶז יֵשׁ בְּסִין, 
אֶרֶץ הַנִּדַּחַת;
וּבְאַרְצֵנוּ יֵשׁ חַמְסִין
כָּל מִינֵי קַדַּחַת.

מָה אִכְפַּת? לֹא אִכְפַּת!
בַּכְּפָרִים אָלִינָה;
יֵשׁ לִי פַּת, אֵין לִי פַּת, 
מַאי לִּי נַפְקָא מִנָּהּ?
*******************
תְּהַבְהֵב לָהּ הָאֵשׁ בַּכִּירָה
יִתְלַכְּדוּ הָאוּדִים כִּדְמָעוֹת
מַפּוּחִית תְּנַגֵּן לִי שִׁירָה
עַל בַּת-צְחוֹק וְעֵינַיִם יָפוֹת.

לִי שִׂיחִים לָחֲשׁוּ אוֹדוֹתֵךְ,
בִּשְׂדוֹת מוֹסְקְבָה בְּשֶׁלֶג מַלְבִּין
מָה אֶרְצֶה כִּי דְּמוּתֵךְ תַּאֲזִין
וְכֻלִּי מִשְׁתּוֹקֵק לִרְאוֹתֵךְ.

אַתְּ כָּעֵת רְחוֹקָה, רְחוֹקָה
וּבֵינֵינוּ שְׁלָגִים וּשְׁלָגִים.
לְבֵיתֵךְ עוֹד דַּרְכִּי לֹא קַלָּה
וְלַמָּוֶת אַרְבָּעָה צְעָדִים.

הֵי, נַגְּנִי מַפּוּחִית לִי שִׁיר סְתָם
עֲלֵי אֹשֶׁר כִּי רַב תְּסַפְּרִי.
בְּקֹר חֲפִירוֹת לִי יֵחַם
מִיְּקֹד אַהֲבָה בְּלִבִּי.
*******************
תּוֹלִיכֵנוּ קוֹמְמִיּוּת
יָה-בָּ-בָּם יָה-בָּ-בָּם 
לְאַרְצֵנוּ
תּוֹלִיכֵנוּ קוֹמְמִיּוּת לְאַרְצֵנוּ
יָה-בָּם-בָּם יָה-בָּם-בָּם...	

*******************
תּוֹרַת אֱמֶת נָתַן לְעַמּוֹ אֵל
עַל יָד נְבִיאוֹ נֶאֱמַן בֵּיתוֹ.
לֹא יַחֲלִיף הָאֵל וְלֹא יָמִיר דָּתוֹ,
לְעוֹלָמִים, לְעוֹלָמִים, 
לְעוֹלָמִים לְזוּלָתוֹ.
*******************
זוֹכֵר אַתָּה הַיּוֹם
הִתְעוֹרַרְנוּ מִשֵּׁנָה,
וּמִן הַחוּץ שָׁמַעְנוּ:
"תְּחִי הַמְּדִינָה!"

שָׁאַלְתָּ אָז אוֹתִי:
מַה שָּׁם צוֹעֲקִים?
אֲנִי כְּבָר הֲבִינוֹתִי
אֶת הָאָרֶץ מְחַלְּקִים.

תְּחִי הַמְּדִינָה
לָנוּ הִיא פְּנִינָה –
תְּחִי הַמְּדִינָה
הַקְּטַנְטַנָּה!
*******************
תַּחַת זִיו כּוֹכְבֵי שָׁמַיִם
שִׂים עָלַי אֶת כַּף יָדְךָ!
כָּל מִלָּה שֶׁלִּי דִּמְעָה הִיא:
נָא קַבְּלֶנָּה אֶל חֵיקְךָ!

כּוֹכָבֶיךָ זִיו יַטִּילוּ
אֶל מַרְתֵּף אִישׁוֹן עֵינַי:
אַךְ קַו אוֹר אֵין בּוֹ אֲפִלּוּ
לְהָשִׁיב בּוֹ עַל הַשַּׁי.

הֵן עַל מִי, אִם לֹא עָלֶיךָ
עוֹד אַשְׁלִיךְ אֶת יְהָבִי?
אֶת יָמַי כֻּלָּם לִחֵכָה
זוֹ הָאֵשׁ שֶׁבִּלְבָבִי.

נָח בַּמַּרְתְּפִים הַשֶּׁקֶט,
דְּמִי הָרֶצַח מְחַלְחֵל:
אֶל גַּגּוֹת נַפְשִׁי חוֹמֶקֶת,
מִתְחַקָּה: אַיֶּךָ, אֵל?

נִשָּׂאוֹת בִּיבַב פָּרוּעַ
סִמְטָאוֹת וַעֲלִיּוֹת,
וַאֲנִי מֵיתָר קָרוּעַ
שָׁר אֲנִי לְךָ עוֹד זֹאת:

תַּחַת זִיו כּוֹכְבֵי שָׁמַיִם
שִׂים עָלַי אֶת כַּף יָדְךָ!
כָּל מִלָּה שֶׁלִּי דִּמְעָה הִיא:
נָא קַבְּלֶנָּה אֶל חֵיקְךָ!
*******************
תַּחַת עֵץ יָרֹק יוֹשְׁבִים
שְׁנַיִם בַּחוּרִים
אֵין כֹּל זוּלַת הַנַּעֲרָה 
בָּהּ הֵם מְדַבְּרִים.

אוֹמֵר אֶחָד: יָמִים רַבִּים
צַמְתִּי וְרָעַבְתִּי
וְסָמוּךְ לְדִירָתָהּ
רֹב שָׁעוֹת אָרַבְתִּי.

תַּחַת עֵץ יָרֹק...

אוֹמֵר שֵׁנִי: וְגַם אֲנִי 
לֶחֶם לֹא אָכַלְתִּי
מִסָּבִיב לְדִירָתָהּ 
בַּלֵּילוֹת טִיַּלְתִּי.

תַּחַת עֵץ יָרֹק...

‏וְגַם סוּפַת שְׁלָגִים עַזָּה 
כְּלָל לֹא הִפְחִידַתְנִי,
וּבַבַּיִת הוֹרָתִי 
בַּמַּכְבֵּד הִכַּתְנִי.

תַּחַת עֵץ יָרֹק...

וְנֹפֶךְ עוֹד הוֹסִיף אָבִי: 
בִּרְצוּעָה כִּבְּדַנִי
הוּא פִּצְפֵּץ אֶת עַצְמוֹתַי 
וְלָרְחוֹב גֵּרְשַׁנִי.
*******************
תַּחַת שִׂיחַ הַיְרַקְרַק
זוּג יְלָדִים שָׁם;
יֵשׁ יַלְדָּה יְפֵהפִיָּה,
לָה עוֹרֵג לִבָּם.

סָח זֶה סֵבֶל אַהֲבָתוֹ,
מַה לִּבּוֹ בּוֹ יַךְ;
אָז גַּם זֶה בְּאִמְרָתוֹ:
– אַף אֲנִי הֵן כָּךְ.

– יוֹם וָיוֹם אֲנִי רָעֵב,
מִתְהַלֵּךְ עִם סוֹד;
אֵצֶל חַלּוֹנָהּ אֹהַב
שָׁם תָּמִיד עָמוֹד.

– וַאֲנִי כֹּה נָע וָנָד
מִתְהַלֵּךְ כָּל לֵיל.
אָז גַּם זֶה יִלְחַשׁ אַט אַט:
– אַף אֲנִי כָּל אֵל...

קֹר וָגֶשֶׁם, סַעַר עַז,
לֹא יָרְאוּ הַשְּׁנַיִם;
הוֹי, אִמָּם נִתְרַגְּזָה אָז
וְ... לָקוּ כִּפְלַיִם.

אָז גַּם אַבָּא, אוֹי, אוֹי, אוֹי!
– הוֹי, שִׁכְבוּ! – הֵאִיץ בָּם.
רְצוּעָה לוֹ, כְּפוּלָה לוֹ,
וְיָפֶה "הִרְבִּיץ" בָּם...
*******************
מִסּוֹף עוֹלָם עַד סוֹף עוֹלָם הַס
תַּם כָּל בָּשָׂר וְכָל אָדָם פַּס
רַק מַיִם מַיִם, רַק מַיִם מַיִם
רוֹעֲשִׁים וְגוֹעֲשִׁים בַּכֹּל

מִי זֹאת נָעָה, מִי זֹאת בָּאָה שָׁם?
מִי מִתְעַלָּה שָׁם בֵּין גַּלֵּי יָם?
תֵּבַת-נֹחַ, תֵּבַת-נֹחַ –
זוֹ הַשְּׂרִידָה, זוֹ הַיְּחִידָה, הִיא.
*******************
תִּינוֹק חָפַץ לִהְיוֹת גָּדוֹל
הוּא בֶּן שֵׁשׁ בְּסַךְ הַכֹּל
מֶה עָשָׂה אוֹתוֹ בַּרְנָשׁ?
כּוֹבַע אָבִיו לָרֹאשׁ חָבַשׁ!

וְגַם מַקֵּל לָקַח הַגּוּץ
וְכָכָה הוּא יָצָא לַחוּץ:
"הַבִּיטוּ נָא! אֵינִי קָטֹן!
אֲנִי אַבָּא, אֲנִי אָדוֹן"
*******************
תִּישַׁן, חַבִּיבִּי.
אִם תִּרְצֶה כּוֹכַב זָהָב
תַּגִּיד לִי.
אִם תִּרְצֶה כּוֹכַב זָהָב
תְּקַבֵּל אוֹתוֹ מָחָר
כִּי עַכְשָׁו כְּבָר מְאֻחָר.
*******************
טֹהַר וּתְכוֹל הַמִּטְפַּחַת,
לֶטֶף וְרֹךְ שֶׁל הַיָּד
אַתְּ אָז אָמַרְתְּ לִי:
לֹא, לֹא אֶשְׁכַּח עוֹד
אֶת פְּגִישָׁתֵנוּ לָעַד.

וַיְהִי הַיּוֹם 
וְאָנוּ נִפְרַדְנוּ פִּתְאֹם.
תְּכוֹל הַמִּטְפַּחַת,
קָרְטוֹב שֶׁל נַחַת,
גָּז וְעָבַר הַחֲלוֹם.

תַּמּוּ הַקֹּר וְהַדֶּלֶף,
תְּכֵלֶת וָאוֹר מִסָּבִיב
בֹּקֶר וָשֶׁמֶשׁ
לַיְלָה וְאֶלֶף
אֶלֶף כּוֹכְבֵי הָאָבִיב.
 
וַיְהִי הַיּוֹם
וְאָנוּ נִפְגַּשְׁנוּ פִּתְאֹם.
תְּכוֹל הַמִּטְפַּחַת,
קָרְטוֹב שֶׁל נַחַת,
וְנִתְגַּשֵׁם הַחֲלוֹם.
*******************
תִּכְלֶה שָׁנָה וְאַנְחָתָהּ
תָּחֵל שָׁנָה וְשִׂמְחָתָהּ.

שָׁנָה טוֹבָה הִנֵּה עוֹלָה
לִקְרַאת שָׁלוֹם וּגְאֻלָּה.

תִּכְלֶה שָׁנָה...

עָלֶה נוֹשֵׁר, הַשֶּׁמֶשׁ רַד,
הַסְּתָו קוֹרֵא "עֲבֹד וּלְמַד!".

תִּכְלֶה שָׁנָה...

אִכָּר יָגִיל, שָׂדֶה יִשְׂמַח,
יֵרֵד מָטָר, הַכֹּל יִפְרַח.

תִּכְלֶה שָׁנָה...
*******************
אִם אַתָּה רוֹצֶה חָבִיב [אוֹ: בָּחוּר]
לְבַלּוֹת שָׁעוֹת
רוּץ מַהֵר לְתֵל אָבִיב
לֵךְ אֶל הַחוֹלוֹת
שָׁם בָּעֶרֶב עַל הַחוֹל
שָׁם תִּרְאֶה, תִּמְצָא הַכֹּל
רוּץ מַהֵר פֶּן תְּאַחֵר
רוּץ אֶל הַחוֹלוֹת

שָׁם בְּחֶשְׁכַת לַיִל
תִּמְצָא אֵשֶׁת חַיִל
בָּהּ תִּשְׁלַח אֶת הַמַּבָּט
וּבֶן-רֶגַע, רַק אֶחָד
בְּלִי לָדַעַת אֶת שְׁמֶךָ
הִיא בִּזְרוֹעוֹתֶיךָ
כָּךְ נָהוּג וְכָךְ חָבִיב
רַק בְּתֵל-אָבִיב

תֵּל-אָבִיב, אַח, תֵּל-אָבִיבִי
תֵּל חוֹלוֹת עַל שְׂפַת הַיָּם!
עוֹד מְעַט תִּהְיֶה חֲבִיבִי
מְפֻרְסָם בְּכָל הָעוֹלָם
עִיר שֶׁל עֹנֶג, עִיר שֶׁל עֹשֶׁר
עִיר שֶׁל צֶדֶק, דִּין וָיֹשֶׁר
עִיר גְּדוֹלָה שֶׁל הֵיכָלִים [אוֹ:בִּנְיָנִים]
עִיר עִבְרִית שֶׁל בּוּרְגָנִים

מַה שֶׁיֵּשׁ בְּתֵל-אָבִיב 
אֵין בְּשׁוּם מָקוֹם
יֵשׁ שָׁם מַיִם לִשְׁתִיָּה
גַּם אֲוִיר לִנְשֹׁם
מֶמְשָׁלָה שָׁם יְהוּדִית
עִם תַּקְצִיב, עִם דֶּפִיצִיט
וּרְאִינוֹעַ - 
שֶׁלִּגְוֹעַ בֶּן אָדָם יָכוֹל

יֵשׁ רוֹפְאִים בְּלִי הֶרֶף
מְחַפְּשִׂים הֵם טֶרֶף
וּסְטוּדֶנְטִים עַד בְּלִי דַּי
מִכְנָסַיִם טְלַאי עַל טְלַאי
וּפוֹעֵל בְּלִי מֹחַ
אוֹהֵב לָשִׁיר, לִשְׂמֹחַ
מַה נָעִים וּמֶה חָבִיב 
לִהְיוֹת בְּתֵל-אָבִיב

תֵּל-אָבִיב, אַח, תֵּל-אָבִיבִי...

וְגִימְנַסְיָה שָׁם יֶשְׁנָה
"נְקֻדָּה רוּחָנִית"
מְדַבְּרִים הַרְבֵּה שָׁפוֹת
גַּם מְעַט עִבְרִית
תֵּל-אָבִיב הוּא מְלֻמָּד
רוּסִית יוֹדֵעַ כָּל אֶחָד
וּבָרְחוֹב תִּשְׁמַע לָרֹב
צִלְצוּלָהּ הָרַךְ

בַּחוּרוֹת בְּנוֹת אֹפִי
מִצְטַיְּנוֹת בְּיֹפִי
יֵשׁ בְּתֵל-אָבִיב לָרֹב
רְגִילוֹת הֵן לֶאֱהֹב
אַךְ וְרַק שָׁבוּעַ
וְאַחַר-כָּךְ יָדוּעַ
מִתְחַלְּפִים הַבַּחוּרִים
מַמָּשׁ כִּלְבָנִים

תֵּל-אָבִיב, אַח, תֵּל-אָבִיבִי...


*******************
יָמִינָה יָמִינָה,
שְׂמֹאלָה שְׂמֹאל,
לְפָנִים, אָחוֹרָה.
יָמִינָה יָמִינָה,
שְׂמֹאלָה שְׂמֹאל,
לְפָנִים, אָחוֹרָה.

לָה לָה...
*******************
אֶרֶץ מֻשְׁפֶּלֶת
אֶרֶץ נִדַּחַת
חוֹל וְגַמֶּלֶת
יָם וְקָדַחַת

מִי זֶה יֵדַע מַדּוּעַ וְלָמָּה
כֹּה עֲצוּבָה אַתְּ בַּת לֹא רֻחָמָה
עַד שֶׁאָמַרְנוּ בּוֹאוּ נֵלֵכָה
עוּרָה הַחוֹל כִּי מֶלֶט עָלֶיךָ
אֶבֶן וָמֶלֶט
יָד מִתְבַּרְזֶלֶת
דֶּרֶךְ נִסְלֶלֶת
עִיר שָׁרָה שִׁיר

כָּכָה עַרְבֵּל רוֹעֵם
כָּכָה עָמֵל פּוֹעֵם
אָנוּ נַצִּיב
קִיר וְחוֹמָה וְתֵל
עִיר לְאֻמָּה וְאֵל
עִיר לְתִפְאֶרֶת הִיא תֵּל אָבִיב

עִיר הַאֲזִינִי
פֹּה הִשְׁתַּטֵּחַ
עֵדֶר חַמְסִינִים
עַז וּבוֹטֵחַ
אֶת הַחוֹלוֹת כָּאן רוּחַ הֵנִיעָה
נוּמוּ נָא, נוּמוּ, אִישׁ לֹא יַפְרִיעַ
עַד שֶׁאָמַרְנוּ בּוֹא נָבוֹאָה
שִׁיר מַחֲנֵנוּ עַז וְגָבוֹהַּ
לַהַב וּנְחֹשֶׁת
רַהַב חֲרֹשֶׁת
כָּכָה נִכְבֹּשׁ אֶת שַׂר הַמִּדְבָּר
כָּכָה מוֹטוֹר סוֹבֵב
כָּכָה קִיטוֹר צוֹרֵב
הֵי גַּלְגַּלִּים
גַּל וְגַלְגַּל וְגִיל
קַל הֶעָמָל, קַלִּיל
הוּא עֲמָלֵנוּ בְּלִי עֹל כְּבָלִים

אֶרֶץ מֻשְׁפֶּלֶת
אֶרֶץ מוֹלֶדֶת
זְרוֹעַ גּוֹאֶלֶת
לָךְ מְיֻעֶדֶת
עוּרִי, מִנְעִי נָא עַיִן מִדֶּמַע
אָנוּ הִתְחַלְנוּ אַף נְסַיֵּמָה!
*******************
תֵּל-אָבִיב הִיא עִיר אֲשֶׁר כֻּלָּהּ יִשְׂרָאֵל
יְהוּדִים פֹּה גַּם הֶעָשִׁיר וְגַם הַפּוֹעֵל
טוֹב לִחְיוֹת בְּתֵל-אָבִיב בְּאֶרֶץ יִשְׂרָאֵל
פֹּה לִחְיוֹת וּלְחַכּוֹת לְבִיאַת הַגּוֹאֵל.

שַׁבְּחוּ וְהוֹדוּ לְתֵל-אָבִיב
הַחֲבִיבָה לָנוּ מִכָּל חָבִיב
אֹשֶׁר וְעֹנֶג מִסָּבִיב!

בְּתֵל-אָבִיב הַבָּתִּים לְבָנִים כְּמוֹ חָלָב
בָּרְחוֹבוֹת אַבְטוֹמוֹבּוּס וְאֶפְשָׁר לֵישֵׁב עָלָיו
וּבְכָל פִּנָּה עוֹמֵד שׁוֹטֵר יְהוּדִי בֶּן-בְּרִית
וְהוּא עוֹמֵד וְהוּא מַרְאֶה וּמְדַבֵּר עִבְרִית

שַׁבְּחוּ וְהוֹדוּ לְתֵל אָבִיב...

בְּיוֹם שַׁבָּת הַכֹּל סָגוּר וְאֵין חֲנוּת פְּתוּחָה
בָּרְחוֹבוֹת שָׂשׂוֹן וְשִׂמְחָה וְשַׁבַּת מְנוּחָה
מְזַמְּרִים וְרוֹקְדִים וְנוֹאֲמִים נְאוּם
וּבָעֶרֶב, בָּעֶרֶב הוֹלְכִים אֶל הַקּוּמְקוּם.

שַׁבְּחוּ וְהוֹדוּ לְתֵל אָבִיב...

תֵּל-אָבִיב הִיא עִיר יְהוּדִית שֶׁכֻּלָּהּ יִשְׂרָאֵל
טוֹב לִחְיוֹת פֹּה וּלְחַכּוֹת לְבִיאַת הַגּוֹאֵל
וְאִם נִזְכֶּה וְהַשֵּׁם יְשׁוּעָה יַצְמִיחַ
לְתֵל-אָבִיב הָעִבְרִיָּה יָבוֹא הַמָּשִׁיחַ.

שַׁבְּחוּ וְהוֹדוּ לְתֵל אָבִיב...
*******************
כַּחֲזוֹן תּוֹחֶלֶת,
כִּבְשׂוֹרָה גּוֹאֶלֶת,
בִּנְגִינָה מַעְפֶּלֶת –
יוֹם תֵּל-חַי צַלְצֵל:

כִּי לֹא פַּס עוֹד פֶּלֶא
גַּם בִּשְׁבִי וָכֶלֶא,
כִּי עוֹד עַז הַסֶּלַע
סֶלַע יִשְׂרָאֵל.

זֶה הַיּוֹם יִזְכֹּר בְּרֶטֶט
עַם עוֹרֵג אֶל גְּאֻלָּה,
זֶה הַיּוֹם עֵדוּת לוֹהֶטֶת
כִּי כָּבוֹד עוֹד לֹא גָּלָה.

כִּי עוֹד לֹא יִבְּשׁוּ הַלֵּחַ
חַרְבוֹנֵי אַלְפֵי שָׁנִים,
כִּי עוֹד תֹּם גְּבוּרָה פּוֹרֵחַ
בִּלְבָבוֹת נֶאֱמָנִים.

כַּחֲזוֹן תּוֹחֶלֶת,
כִּבְשׂוֹרָה גּוֹאֶלֶת,
בִּנְגִינָה מַעְפֶּלֶת –
כֹּה לֶחָי, תֵּל-חַי!
*******************
תֵּן יָד חָבֵר, תֵּן יָד, תֵּן יָד
לַמַּאֲמָץ הַמְּאֻחָד!
הַךְ בַּטּוּרִיָּה, בַּפַּטִּישׁ
צֵא לַתֶּלֶם, לֶחָרִישׁ!
צֵא לָאוֹר, לַדְּרוֹר נִצְעַד
תֵּן יָד חָבֵר, תֵּן יָד, תֵּן יָד!
*******************
תֵּן כָּתֵף, עֲצֹם אֶת הָעֵינַיִם,
פּוּרִים לָנוּ נִשְׁכַּח אֶת הַכֹּל.
יֵשׁ לְךָ כְּאֵב, רָמְסֵהוּ בָּרַגְלַיִם,
פְּתַח אֶת פִּיךָ וְשִׁירָה בְּקוֹל:

אָהָא! אָהָא! כֻּלָּנוּ נִשְׁתַּגֵּעַ
נִרְאֶה, נִחְיֶה, עַל אַף כָּל הַתְּלָאוֹת.
אָהָא! אָהָא! חֶפְצֵנוּ נְבַצֵּעַ
נִחְיֶה, נִרְאֶה נִסִּים וְנִפְלָאוֹת.
*******************
תֵּן לִי, חָבֵר, אֶת יָדְךָ הַמְּיֻבֶּלֶת
אֲשֶׁר בְּזֵעָה יְרַטֵּט הֶעָמָל.
‏טַבַּעַת אֵינָהּ נִרְאֵית מְחַשֶּׁלֶת
כֻּלָּנוּ הַיּוֹם לְשַׁרְשֶׁרֶת גּוֹרָל.
‏
וְאִם בִּקְרָבוֹת גַּם רַגְלֵינוּ מָעָדוּ
עוֹד לֹא נֻצַּחְנוּ וּבְכָל שֶׁנִּצְעַד,
אַלְפֵי חֲבֵרֵינוּ עִמָּנוּ יִצְעָדוּ,
הַנִּכְשָׁל – לֹא נִכְשָׁל עוֹד לָעַד.

אַךְ צַו הַשָּׁעָה – אַל פֵּרוּד וְאַל שֶׁסַע!
רַבִּים חֲבֵרֵינוּ בָּעִיר וּבַכְּפָר
וְעוֹד נִתְרָאֶה בְּבוֹא יוֹם וּכְפֶסַע
בֵּינֵינוּ לְנִצְחוֹן הַמָּחָר.
*******************
תֵּן לִי, חָבֵר, אֶת יָדְךָ הַמְּיֻבֶּלֶת
אֲשֶׁר בְּזֵעָה יְרַטֵּט הֶעָמָל.
‏טַבַּעַת לֹא נִרְאֵית מְחַשֶּׁלֶת כֻּלָּנוּ 
הַיּוֹם לְשַׁרְשֶׁרֶת, שַׁרְשֶׁרֶת גּוֹרָל.
‏
וְאִם בִּקְרָבוֹת גַּם רַגְלֵינוּ מָעָדוּ
עוֹד לֹא נֻצַּחְנוּ וּבְכָל שֶׁנִּצְעַד,
אַלְפֵי חֲבֵרֵינוּ עִמָּנוּ יִצְעָדוּ,
הַנִּכְשָׁל – לֹא נִכְשָׁל, לֹא נִכְשָׁל עוֹד לָעַד.

אַךְ צַו הַשָּׁעָה – אַל פֵּרוּד וְאַל שֶׁסַע!
רַבִּים חֲבֵרֵינוּ בָּעִיר וּבַכְּפָר
וְעוֹד נִתְרָאֶה בְּבוֹא יוֹם וּכְפֶסַע
בֵּינֵינוּ לְנִצְחוֹן, לְנִצְחוֹן הַמָּחָר.
*******************
תֵּן לָשׁוּט בַּסִּירָה קְצָת, בַּארְקָה יָאלוֹ,
תֵּן לָשׁוּט בַּסִּירָה קְצָת,
לְאֹרֶךְ כָּל הַחוֹף קְצָת, 
לְאֹרֶךְ כָּל הַחוֹף, בַּארְקָה יָאלוֹ.
*******************
תַּנְיָא הָיָה רַבִּי מֵאִיר אוֹמֵר:
בְּשָׁעָה שֶׁיִּשְׂרָאֵל הָיוּ עוֹמְדִים עַל שְׂפַת הַיָּם
הָיוּ שְׁבָטִים מְנַצְּחִים זֶה עִם זֶה
זֶה אוֹמֵר: אֲנִי יוֹרֵד תְּחִלָּה לַיָּם
וְזֶה אוֹמֵר: אֲנִי יוֹרֵד תְּחִלָּה לַיָּם
קָפַץ שִׁבְטוֹ שֶׁל בִּנְיָמִין וְיָרַד תְּחִלָּה לַיָּם
וְהָיוּ שָׂרֵי יְהוּדָה רוֹגְמִים אוֹתָם

אָמַר לוֹ רַבִּי יְהוּדָה: לֹא כָּךְ הָיָה הַמַּעֲשֶׂה
אֶלָּא זֶה אוֹמֵר: אֵין אֲנִי יוֹרֵד תְּחִלָּה לַיָּם
וְזֶה אוֹמֵר: אֵין אֲנִי יוֹרֵד תְּחִלָּה לַיָּם
קָפַץ נַחְשׁוֹן בֶּן עַמִּינָדָב וְיָרַד לַיָּם תְּחִלָּה
*******************
תַּפּוּחַ זָהָב מָתוֹק, טָעִים
תּוֹכוֹ יָפֶה, רֵיחוֹ נָעִים
קְלִפָּה יָפָה, יָפָה יֵשׁ לוֹ
נִקַּח סַכִּין וְנִקְלְפוֹ.

פָּשׁוֹט נִפְשֹׁט אֶת מְעִילוֹ,
מְעִיל זָהָב יָפֶה כֻּלּוֹ
עַתָּה נְחַלְּקֵהוּ פֶּלַח-פֶּלַח:
פֶּלַח זֶה לִי וּפֶלַח זֶה לָךְ.
*******************
תַּפּוּחַ זָהָב, תַּפּוּחַ זָהָב
לַכֹּל הוּא שָׁלוּחַ –
מַתְּנַת הַסְּתָו!

מַתְּנַת הַסְּתָו, מַתְּנַת הַסְּתָו,
מַתְּנַת הַסְּתָו –
תַּפּוּחַ זָהָב!
*******************
תַּפּוּחַ, תַּפּוּחַ, תַּפּוּחַ זָהָב,
לַכֹּל הוּא שָׁלוּחַ, מַתְּנַת הַסְּתָו!

בְּעֶצֶם יָדֵינוּ נִשְׁתֹּל וְנִקְטֹף
תַּפּוּחַ אַרְצֵנוּ, תַּפּוּחַ זָהֹב.

תַּפּוּחַ...

*******************
שֶׁבַח וּמִזְמוֹר 
לְיוֹם עוֹלֶה בְּאוֹר
עֲלֵי הַר נִשָּׂא 
גַּיְא וּמִישׁוֹר.
עַל כָּל צִיץ שָׂדֶה
כָּל יְצוּר הַחַי
מַעֲשֶׂה יַשִּׂיא 
וְעַל כָּל הַחַי.

יְהִי נָא הַיּוֹם הַזֶּה לִבְרָכָה
וְכוֹס יָגוֹן וַאֲנָחָה 
וּפָרַח עַל כָּל שָׂפָה 
צְחוֹק גִּילָה,
צְחוֹק שָׂשׂוֹן וְגִילָה.
עוּרָה, יוֹמִי, קוּם 
עוּרָה כָּל הַיְקוּם!
וִילָדִים רַכִּים יִשְּׂאוּ קוֹלָם
בְּאַרְצֵנוּ הַקְּטַנָּה
וּבְכָל הָעוֹלָם.
*******************
גֶּשֶׁם, גֶּשֶׁם, נֶאֱנַח שָׂדֶה מֵחֹם
גֶּשֶׁם, גֶּשֶׁם, מִתְחַנֵּן הַגַּן בְּלִי דֹּם
שְׁמַע קוֹלֵנוּ אֵל שָׁמַיִם
וְרֵד לָאָרֶץ גֶּשֶׁם מַיִם

גֶּשֶׁם, גֶּשֶׁם, מִתְנוֹעֵעַ כֶּרֶם אַט
גֶּשֶׁם, גֶּשֶׁם, בַּפַּרְדֵס יִלְחַשׁ כָּל בַּד
שְׁמַע קוֹלֵנוּ אֵל שָׁמַיִם
וְרֵד לָאָרֶץ גֶּשֶׁם מַיִם

גֶּשֶׁם, גֶּשֶׁם, מִתְפַּלֵּל גַּם יֶלֶד חֵן
גֶּשֶׁם, גֶּשֶׁם, אֵל שָׁמַיִם לָנוּ תֵּן
שְׁמַע קוֹלֵנוּ אֵל שָׁמַיִם
וְרֵד לָאָרֶץ גֶּשֶׁם מַיִם
*******************
עוֹד לֹא אָבְדָה תִּקְוָתֵנוּ
הַתִּקְוָה הַנּוֹשָׁנָה
מִשּׁוּב לְאֶרֶץ אֲבוֹתֵינוּ
לָעִיר בָּהּ דָּוִד חָנָה.

כָּל עוֹד בִּלְבָבוֹ שָׁם פְּנִימָה
נֶפֶשׁ יְהוּדִי הוֹמִיָּה
וּלְפַאֲתֵי מִזְרָח קָדִימָה
עֵינוֹ לְצִיּוֹן צוֹפִיָּה.

כָּל עוֹד דְּמָעוֹת מֵעֵינֵינוּ
תֵּרֵדְנָה כְּגֶשֶׁם נְדָבוֹת
וּרְבָבוֹת מִבְּנֵי עַמֵּנוּ
עוֹד הוֹלְכִים לְקִבְרֵי-אָבוֹת.

כָּל עוֹד חוֹמַת-מַחְמַדֵּינוּ
עוֹד לְעֵינֵינוּ מֵיפַעַת
וַעֲלֵי חֻרְבַּן מִקְדָּשֵׁנוּ
עַיִן אַחַת עוֹד דּוֹמַעַת.

כָּל עוֹד הַיַּרְדֵּן בְּגָאוֹן
גַּלָּיו גְּדוֹתָיו יִגֹּלּוּן
וּלְיָם כִּנֶּרֶת בְּשָׁאוֹן
בְּקוֹל הֲמֻלָּה יִפֹּלוּן.

כָּל עוֹד שָׁם עֲלֵי דְּרָכַיִם
שָׁם שַׁעַר יֻכַּת שְׁאִיָּה
וּבֵין חָרְבוֹת יְרוּשָׁלַיִם
עוֹד בַּת-צִיּוֹן בּוֹכִיָּה.

כָּל עוֹד שָׁמָּה דְּמָעוֹת טְהוֹרוֹת
מֵעֵין-עַמִּי נוֹזְלוֹת
לִבְכּוֹת לְצִיּוֹן – בְּרֹאשׁ אַשְׁמוֹרוֹת
יָקוּם בַּחֲצִי הַלֵּילוֹת.

כָּל עוֹד רֶגֶשׁ אַהֲבַת-הַלְּאֹם
בַּלֵּב הַיְהוּדִי פּוֹעֵם
עוֹד נוּכַל קַוֵּה גַּם הַיּוֹם
כִּי יְרַחֲמֵנוּ אֵל זוֹעֵם.

שִׁמְעוּ אֶחָי בְּאַרְצוֹת נוּדִי
אֶת קוֹל אֶחָד חוֹזֵינוּ
"כִּי רַק עִם אַחֲרוֹן הַיְהוּדִי
גַּם אַחֲרִית תִּקְוָתֵנוּ".
*******************
תְּקַע בְּשׁוֹפָר גָּדוֹל לְחֵרוּתֵנוּ 
וְשָׂא נֵס לְקַבֵּץ גָּלֻיּוֹתֵינוּ 
וְקָרֵב פְּזוּרֵינוּ מִבֵּין הַגּוֹיִים 
וּנְפוּצוֹתֵינוּ כַּנֵּס מִיַּרְכְּתֵי אָרֶץ. 

וַהֲבִיאֵנוּ לְצִיּוֹן עִירָךְ בְּרִנָּה 
וְלִירוּשָׁלַיִם בֵּית מִקְדָּשָׁךְ 
בְּשִׂמְחַת עוֹלָם.
*******************
תִּקְרְאִי נָא בִּשְׁמִי לְבִתֵּךְ הַקְּטַנָּה,
לְהַצִּיב לִי יָד.
כֹּה עָגוּם –
לַעֲבֹר לָעַד.

שִׁירִי הַיָּתוֹם,
זֶה נִגּוּן עַרְבִּי שֶׁנָּדַם –
הִיא תַשְׁמִיעַ-תַּמְשִׁיךְ בְּבֹקֶר-יוֹם.

זֶה חוּטִי שֶׁנִּתַּק
יְשֻׁזַּר אֶל בִּתָּהּ, נֶכְדָּתָהּ –
לַמֶּרְחָק.
*******************
עוּרָה, לָמָּה תִּישַׁן, רֵיקָא,
קוּקוּרֵיקָא, קוּקוּרֵיקָא!

בַּשָׁמַיִם נָפְלָה דְלֵקָה,
קוּקוּרֵיקָא, קוּקוּרֵיקָא!

חַמָּה יָצְאָה מִנַּרְתֵּיקָה
קוּקוּרֵיקָא, קוּקוּרֵיקָא!

וְאַתָּה עוֹדְךָ יָשֵׁן, רֵיקָא,
כָּאֲרִי קוּם, קוּקוּרֵיקָא!
*******************
תַּרְנְגוֹל אֲנִי, תַּרְנְגוֹל קָטָן
מִי עוֹד כָּמוֹנִי גַּנָּן
קוּקוּרִיקוּ!

לֹא אֵת לִי וְלֹא מַעְדֵּר
קוּקוּרִיקוּ!
וַאֲנִי חוֹפֵר וְעוֹדֵר
קוּקוּרִיקוּ!

בּוֹאוּ, רְאוּ
אֲנִי חוֹפֵר וְעוֹדֵר
וְלֹא אֵת לִי וְלֹא מַעְדֵּר
קוּקוּרִיקוּ!
*******************
תַּרְנְגֹלֶת בַּת נוֹצָה
מִגָּדֵר לַכְּבִישׁ קָפְצָה
אוֹטוֹ חִישׁ מַהֵר נָסַע
וְאוֹתָהּ כִּמְעַט פָּצַע.
*******************
כָּל יוֹם וָיוֹם בִּפְנוֹת הַיּוֹם,
כִּי יִרֶף לַהַט חֶרֶס
תִּרְצָה יוֹצֵאת לָהּ, יַלְדַּת תֹּם 
הַגַּנָּה וּמְשׁוֹרֶרֶת.
כָּל יוֹם וָיוֹם בִּפְנוֹת הַיּוֹם,
לִנְעִים קוֹל הַמְּשׁוֹרֶרֶת 
יוֹרֵד כְּרוּב מִשְּׁמֵי מָרוֹם
נֶחְבָּא בִּירַק צַמֶּרֶת.

הַכֹּל עוֹטֶה דְּמִי וָסוֹד 
וְצֵל דַּק מִשְׂתָּרֵעַ, 
תִּרְצָה שָׁרָה, שָׁרָה לָהּ עוֹד,
וְעוֹד הַכְּרוּב שׁוֹמֵעַ. 
פִּתְאוֹם יַחְלֹף דְּבַר-מַה חִישׁ קַל
וּבֶעָלִים בָּא רֶטֶט,
וְנִבְהֲלָה תִּרְצָה וְעַל
סְבִיבָה בְּחִיל נִבֶּטֶת.

אַךְ הִיא לֹא תִּירֶא שָׁם עַד-מָה 
וּמְאוּם אֵין הִיא יוֹדַעַת,
וְשׁוּב שָׁרָה, שָׁרָה, חוֹלְמָה,
וְאֹזֶן כְּרוּב שׁוֹמַעַת.
*******************
‏שָׁלוֹם לָךְ, אִמָּא, בְּנֵךְ הַטּוֹב כּוֹתֵב לָךְ.
אֶת מִכְתָּבֵךְ קִבַּלְתִּי בְּשִׂמְחָה,
אַךְ בֵּינָתַיִם אֵין לִי כְּבָר שׁוּם "בֶּנְדְּלַךְ"
מִשּׁוּם שֶׁקְּצָת נִרְדַּמְתִּי בַּשְּׁמִירָה.

וְשׁוּב אֲנִי חַיָּל פָּשׁוּט בְּלִי סֶרֶט
עוֹשֶׂה "פָטִיג'", "סִי בִּי" וְעוֹד.
הַאִם יוֹדַעַת אַתְּ מַה זֹּאת אוֹמֶרֶת?
זֶה מְזֻפָּת מְאוֹד מְאוֹד מְאוֹד.

שֶׁאַתְּ נִכְנַסְתְּ לְהָגָ"א אַתְּ כּוֹתֶבֶת
וּמְמַלְּאָה שָׁם כַּמָּה תַּפְקִידִים.
לְקוֹרְפּוֹרָל אַתְּ בֶּטַח מָעֳמֶדֶת,
לָכֵן אֲנִי מַחְזִיר לָךְ תַּ'סְּרָטִים.

סְרָטִים שׁוֹלֵחַ בֵּן לְאִמָּא,
בַּחֲבִילָה אוֹתָם אָשִׂימָה
שֶׁתִּהְיִי קוֹרְפּוֹרָל –
תִּזְכְּרִי אֶת בְּנֵךְ, הוֹ, אִמָּא.

גַּם בּוּלִיבִּיף טָעִים יֵשׁ פְּנִימָה,
מִן הַמִּטְבָּח סָחַבְתִּי, אִמָּא,
שֶׁתֹּאכְלִי, קוֹרְפּוֹרָל,
וְהַפַּחִית לְסוֹלוֹג שִׂימִי נָא, אִמָּא!

בַּבֹּקֶר חָשׁוּךְ, קְצָת קָרִיר בַּחֶדֶר,
לָכֵן קָמִים כְּבָר מְאֻחָר יוֹתֵר.
לַהִתְעַמְּלוּת אֲנִי לוֹבֵשׁ כְּבָר סְוֶדֶר,
בַּחֹרֶף הֵן צָרִיךְ לְהִזָּהֵר.

כּוֹתֶבֶת אַתְּ בְּקֶשֶׁר עִם הַטַּנְקִים,
שֶׁלֹּא אֶשָּׂא אוֹתָם בְּבַת-אַחַת;
הֱיִי בְּטוּחָה שֶׁלֹּא אֶשָּׂא כְּלָל טַנְקִים,
מוּטָב אֶשָּׂא לִי "אֵי.טִי.אֵס" אַחַת.

אֲנִי כְּבָר מִתְקַדֵּם לְפִי הַלּוּחַ:
אֶתְמוֹל הִצְלַחְתִּי לָתֵת לָהּ נְשִׁיקָה.
וְאִם הִתְחַלְתִּי לֹא אוּכַל לָנוּחַ,
עַד אִם אוֹבִיל אוֹתָהּ יָשָׁר אֶל הַחֻפָּה.

תְּמוּנָה שֶׁלָּהּ שׁוֹלֵחַ בֵּן לְאִמָּא,
בַּחֲבִילָה אוֹתָהּ אָשִׂימָה,
שֶׁתִּרְאִי, קוֹרְפּוֹרָל,
אֶת הַ"שְּׁנִיר" שֶׁלָּךְ, הוֹי, אִמָּא.

הָ"אֵי.טִי.אֵס" אָמְרָה לִי, אִמָּא,
שֶׁהַתְּנַאי הוּא זֶה, וַיְּהִי מָה,
שֶׁתִּהְיִי קוֹרְפּוֹרָל,
וְרַק אָז הִיא תִנָּשֵׂא לִי, אִמָּא.

מִתְחַמֵּם אֲנִי עַתָּה בַּשֶּׁמֶשׁ,
יוֹשֵׁב אֲנִי עִם הָרוֹבֶה בַּיָּד,
חוֹשֵׁב אֲנִי עַל הַנְּשִׁיקָה שֶׁל אֶמֶשׁ
הוֹי, אִמָּא, הֱיִי נָא קוֹרְפּוֹרָל מִיָּד.

לִפְנֵי שְׁנָתַיִם בָּעֲרִיסָה צָרַחְתִּי,
סָרַגְתְּ לִי זוּג גַּרְבַּיִם כְּחֻלּוֹת,
אֶתְמוֹל זוּג הולסטם(?) חֲדָשִׁים קָרַעְתִּי –
סִרְגִי נָא לִי גַּרְבַּיִם יְרֻקּוֹת.

כִּי בְּשַׁבָּת יִהְיֶה לָנוּ אִינְסְפֶּקְשֶׁן
לִבְדֹּק אִם חֲפָצַי כֻּלָּם שְׁלֵמִים,
וְאִם אָז לֹא יִהְיֶה הַכֹּל פֶּרְפֶקְשֶׁן,
סְטוֹפּ-פֵּי יִתְּנוּ לִי אָז בְּלִי פִּקְפּוּקִים.

גַּרְבַּיִם שִׁלְחִי מַהֵר לִי, אִמָּא,
כִּי הוֹמֶה לִבִּי בְּפְּנִימָה,
אִם סְטוֹפּ-פֵּי אֲקַבֵּל
רַע וָמַר יִהְיֶה, הוֹי, אִמָּא.

כִּי אִם שְׁבוּעַיִם לֹא אֶרְאֶנָּה,
חַיָּל אַחֵר עוֹד יִקָּחֶנָּה...
סִרְגִי, סִרְגִי, קוֹרְפּוֹרָל,
כִּי בְּזֶה תָּלוּי גּוֹרַל בְּנֵךְ, אִמָּא.
*******************
תָּשִׁיר לִי, שִׁיר שֶׁל מִדְבָּר תָּשִׁיר לִי
תָּשִׁיר לִי שִׁיר שֶׁל שַׁיָּרָה
הַנּוֹדֶדֶת בַּמִּדְבָּר.

הַשֶּׁמֶשׁ בַּשָּׁמַיִם יוֹקֶדֶת
יוֹקֶדֶת עַל רֹאשׁ שַׁיָּרָה
הַנּוֹדֶדֶת בַּמִּדְבָּר.

וְהֵם מִתְפַּלְּלִים לְאַלְלָה
שֶׁיִּתֵּן מַיִם
כִּי עוֹד הַדֶּרֶךְ רְחוֹקָה
וְאֵין מַיִם!
*******************
